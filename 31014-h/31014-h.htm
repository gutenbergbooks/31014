<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml">
<head>
<meta http-equiv="Content-Type" content="text/html; charset=UTF-8" />
<title>The Project Gutenberg eBook of Den Underbara Spegeln, by Otto Witt</title>
<style type="text/css">
    p                 {margin-top: 0.5em; text-align: justify; margin-bottom: 0.5em;}
    body              {margin-left: 11%; margin-right: 10%;}
    a                 {text-decoration: none;}
    @media screen     {
      hr.ppg-pb       {margin:30px 0; width:100%; border:none;border-top:thin dashed silver;}
      .pagenum        {display: inline; font-size: x-small; text-align: right; position: absolute; right: 2%; padding: 1px 3px; font-style: normal; font-variant:normal; font-weight:normal; text-decoration: none; background-color: inherit; border:1px solid #eee;}
      .pncolor        {color: silver;}
    }
    @media print      {
      hr.ppg-pb       {border:none;page-break-after: always;}
      .pagenum        { display:none; }
    }
    .figleft          {padding: .5em .5em 0 0; float: left;}
    sub               {vertical-align: 0%;}
    h3                {text-align:center; font-weight: normal; font-size: 1.4em}
    .footnote .label  {position: absolute; right: 84%; text-align: right;}
    .footnote         {margin-left: 10%; margin-right: 10%; font-size: 0.9em;}
    .img              {border:0;}
    sup               {vertical-align: 20%;}
    .fnanchor         {font-size: .8em; text-decoration: none;}
    .figcenter        {margin: 2em auto 2em auto; text-align: center;}
    .caption          {font-size:.8em}
    table             {margin-left: auto; margin-right: auto; clear: both;}
    hr.tb             {width: 35%; margin-top: 2.0em; margin-bottom: 2.0em; border:none; border-bottom:1px solid black; clear:both;}
    .chapter          {}
    h2                {text-align:center; font-weight: normal; font-size: 1.6em}

    .center { text-align: center; }
    hr.full { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
    pre      {font-size: 85%;}
</style>
</head>
<body>
<h1 class="center">The Project Gutenberg eBook, Den Underbara Spegeln, by Otto Witt</h1>
<p>&nbsp;</p>
<p>&nbsp;</p>
<table border="0" style="background-color: #ccccff;" cellpadding="10">
  <tr>
    <td valign="top">
      Note:
    </td>
    <td>
      Images of the original pages are available through
      Project Runeberg. See
      <a href="http://runeberg.org/spegeln/">
      http://runeberg.org/spegeln/</a>
	</td>
  </tr>
</table>
<p>&nbsp;</p>
<hr class="full" />
<p>&nbsp;</p>

<div class='figcenter'>
<img src='images/cover.png' alt='' title=''  class='img'/><br />
</div>

<hr class='ppg-pb' />
<p><a id='page_1' name='page_1'></a></p>
<p style='text-align: center; font-size: 2.0em; margin-bottom:0em'>
DEN UNDERBARA
</p>
<p style='text-align: center; font-size: 2.0em; margin-top:0em; margin-bottom:0em'>
SPEGELN
</p>
<p style='text-align: center; font-size: 1.2em; margin-top:1.5em; margin-bottom:1.5em'>
AV
</p>
<p style='text-align: center; font-size: 1.4em; margin-top:0.0em; margin-bottom:2.0em'>
<i>OTTO WITT</i>
</p>
<div class='figcenter'>
<img src='images/0001.jpg' alt='' title='' style='width: 100px; height: 123px;' class='img'/><br />
</div>

<p style='text-align: center; font-size: 0.8em; margin-top:2.0em; margin-bottom:0em'>
GÖTEBORG 1914
</p>
<p style='text-align: center; font-size: 0.8em; margin-top:0em; margin-bottom:2.0em'>
FÖRLAGSAKTIEBOLAGET VÄSTRA SVERIGE
</p>
<hr class='ppg-pb' />
<p><a id='page_2' name='page_2'></a></p>
<p style='text-align: center; font-size: 0.8em; margin-top:4.0em; margin-bottom:0em'>
GÖTEBORG 1914
</p>
<p style='text-align: center; font-size: 0.8em; margin-top:0em; margin-bottom:4.0em'>
ELANDERS BOKTRYCKERI AKTIEBOLAG
</p>
<hr class='ppg-pb' />
<p><a id='page_3' name='page_3'></a></p>
<p style='text-align: center'>
INNEHÅLL
</p>
<table border='0' width='400' cellpadding='2' cellspacing='0' summary='Contents' style='margin:1em auto;'>
<tr>
  <td align='right' style='padding-right:1em;'><span style='font-size:small;'>&nbsp;</span></td>
  <td></td>
  <td align='right'><span style='font-size:small;'>&nbsp;</span></td>
</tr>
<tr>
  <td valign='top' align='left' style='padding-right:1em;'>En astronom mindre</td>
  <td valign='bottom' align='right'><a href='#EN_ASTRONOM_MINDRE'>5</a></td>
</tr>
<tr>
  <td valign='top' align='left' style='padding-right:1em;'>Testamentet</td>
  <td valign='bottom' align='right'><a href='#TESTAMENTET'>13</a></td>
</tr>
<tr>
  <td valign='top' align='left' style='padding-right:1em;'>En plan</td>
  <td valign='bottom' align='right'><a href='#EN_PLAN'>26</a></td>
</tr>
<tr>
  <td valign='top' align='left' style='padding-right:1em;'>Den nya donationen</td>
  <td valign='bottom' align='right'><a href='#DEN_NYA_DONATIONEN'>40</a></td>
</tr>
<tr>
  <td valign='top' align='left' style='padding-right:1em;'>En lösning?</td>
  <td valign='bottom' align='right'><a href='#EN_LSNING'>46</a></td>
</tr>
<tr>
  <td valign='top' align='left' style='padding-right:1em;'>En syn i en kopp kaffe</td>
  <td valign='bottom' align='right'><a href='#EN_SYN_I_EN_KOPP_KAFFE'>51</a></td>
</tr>
<tr>
  <td valign='top' align='left' style='padding-right:1em;'>Doktor Martini</td>
  <td valign='bottom' align='right'><a href='#DOKTOR_MARTINI'>61</a></td>
</tr>
<tr>
  <td valign='top' align='left' style='padding-right:1em;'>En gemensam hemlighet</td>
  <td valign='bottom' align='right'><a href='#EN_GEMENSAM_HEMLIGHET'>67</a></td>
</tr>
<tr>
  <td valign='top' align='left' style='padding-right:1em;'>Bundsförvanter</td>
  <td valign='bottom' align='right'><a href='#BUNDSFRVANTER'>74</a></td>
</tr>
<tr>
  <td valign='top' align='left' style='padding-right:1em;'>Första steget</td>
  <td valign='bottom' align='right'><a href='#FRSTA_STEGET'>79</a></td>
</tr>
<tr>
  <td valign='top' align='left' style='padding-right:1em;'>Stölden</td>
  <td valign='bottom' align='right'><a href='#STLDEN'>84</a></td>
</tr>
<tr>
  <td valign='top' align='left' style='padding-right:1em;'>Det mystiska paketet</td>
  <td valign='bottom' align='right'><a href='#DET_MYSTISKA_PAKETET'>89</a></td>
</tr>
<tr>
  <td valign='top' align='left' style='padding-right:1em;'>Doktorns plan</td>
  <td valign='bottom' align='right'><a href='#DOKTORNS_PLAN'>97</a></td>
</tr>
<tr>
  <td valign='top' align='left' style='padding-right:1em;'>Studier</td>
  <td valign='bottom' align='right'><a href='#STUDIER'>106</a></td>
</tr>
<tr>
  <td valign='top' align='left' style='padding-right:1em;'>På Korsika</td>
  <td valign='bottom' align='right'><a href='#P_KORSIKA'>114</a></td>
</tr>
<tr>
  <td valign='top' align='left' style='padding-right:1em;'>Sju månader</td>
  <td valign='bottom' align='right'><a href='#SJU_MNADER'>123</a></td>
</tr>
<tr>
  <td valign='top' align='left' style='padding-right:1em;'>Explosionen</td>
  <td valign='bottom' align='right'><a href='#EXPLOSIONEN'>133</a></td>
</tr>
<tr>
  <td valign='top' align='left' style='padding-right:1em;'>Spökets stämma</td>
  <td valign='bottom' align='right'><a href='#SPKETS_STMMA'>136</a></td>
</tr>
<tr>
  <td valign='top' align='left' style='padding-right:1em;'>Avslöjandet</td>
  <td valign='bottom' align='right'><a href='#AVSLJANDET'>140</a></td>
</tr>
<tr>
  <td valign='top' align='left' style='padding-right:1em;'>Slutet</td>
  <td valign='bottom' align='right'><a href='#SLUTET'>144</a></td>
</tr>
</table>
<hr class='ppg-pb' />
<p><span class='pagenum pncolor'><a id='page_5' name='page_5'></a>5</span></p>
<div style='margin: auto; text-align: center; padding-top: 2em; padding-bottom: 1em'>
<a name='EN_ASTRONOM_MINDRE' id='EN_ASTRONOM_MINDRE'></a>
<h2 class='chapter'>KAP. I.</h2>
<h3><i>En astronom mindre.</i></h3>
</div>

<p>
Den 20 juni år 1950 var en sannskyldig pinodag
för berlinarne. Hettan var enorm, husväggarne
glödde och trottoarernas halvmjuka asfalt
nästan klibbade fast vid fotgängarnes skosulor.
Automobiler och spårvagnar föreföllo, som vore
de ugnar, och draget genom deras öppnade dörrar
och fönster skänkte knappt någon lisa. Solen
lyste endast svagt genom luftens upphettade,
dammfyllda dunster.
</p>
<p>
Visserligen hade mänskligheten nu uppfunnit
flera medel för att skydda sig mot värmen, medel,
som på 1910-talet voro alldeles okända, men
lidandet var dock allmänt, ty i och med dessa
uppfinningar och civilisationens vidare framträngande
hade även nervositeten tilltagit och människans
motståndskraft mot fysisk smärta minskats.
</p>
<p>
Vart man vände sig, på boulevarderna, i parkerna,
på kafeerna, på gatorna och inom hemmen
<span class='pagenum pncolor'><a id='page_6' name='page_6'></a>6</span>
såg man överallt hos alla detta förtvivlade, uppgivna
ansiktsuttryck, som överdriven hetta framkallar.
</p>
<p>
Det verkade därför helt egendomligt, när mitt
i detta tröstlösa, sorgliga kaos uppenbarade sig
en gestalt, som bar den sanna glädjen omisskänligt
tecknad i sina drag.
</p>
<p>
Spänstig och strålande inträdde löjtnant Wolfgang
Schnitler på en av Berlins finaste restauranter.
Lätt gnolande på den modernaste operettmelodin
räckte han den halvdöde vaktmästaren
sin hatt och käpp, borstade rockuppslagen
och satte sin monockel tillrätta, innan han fortsatte
in i matsalen.
</p>
<p>
De flesta borden stodo tomma; endast här och
där satt en enstaka gäst, vars huvudsakliga njutningsmedel
utgjordes av glace i en eller annan
form. Uppassarne rörde sig sällan, och när de
gjorde det, skedde det i begravningstempo.
</p>
<p>
Löjtnant Schnitler gick raskt fram till ett av
fönsterborden, vid vilket redan satt en herre.
</p>
<p>
&mdash; Förlåt, min vän, sade han, att jag låtit dig
vänta så länge.
</p>
<p>
&mdash; För all del, svarade grosshandlare Cramer.
Har du varit upptagen?
</p>
<p>
&mdash; Ja; mycket angenäm sysselsättning förresten.
<span class='pagenum pncolor'><a id='page_7' name='page_7'></a>7</span>
</p>
<p>
&mdash; Nej, hör du! »Sysselsättning» &mdash; det skall
du tala om. Din toalett, en promenad &mdash; det
är ju det vanliga för dig men »angenämt» i denna
värmen, å nej, men apropå, pladdrade vännen
vidare, det var rent överraskande, hur pigg och
livlig du ser ut!
</p>
<p>
&mdash; Joo du, menade Schnitler, det kan hava
sina orsaker. Du skall strax få höra vad det beror
på, men nu vill jag först ha en bit mat.
</p>
<p>
Han vinkade på en uppassare.
</p>
<p>
&mdash; Mat, utbrast hans vän Cramer, vad tänker
du äta i denna hetta?
</p>
<p>
Schnitler nickade leende, i det han såg Cramers
förvånade min, en min, som blev än mera förundrad,
då han beställde en stekt kapun med
rikligt legymer, harstek och äpplepaj.
</p>
<p>
&mdash; Har du ätit? frågade han.
</p>
<p>
&mdash; Vem tror du äter i den här värmen, idisslade
Cramer.
</p>
<p>
&mdash; Jag, bland andra, påstod Schnitler.
</p>
<p>
&mdash; Å, du är nog tämligen ensam om det, min
vän. Men just detta faktum har väl något att
göra med ditt glättiga utseende och din lätta
gång; ty också dem är du ganska ensam om att
äga i dag. Du lovade mig ju att omtala orsaken
till de senare; låt höra.
</p>
<p>
Wolfgang Schnitler var omkring 25 år. Hans
<span class='pagenum pncolor'><a id='page_8' name='page_8'></a>8</span>
militära bana hade ej varit någon lysande karriär,
i mycket förorsakat av hans oregelbundna
levnadssätt, och han hade föga utsikt till befordran.
Han ägde ej någon förmögenhet utan
levde i stället på sina skulder och det var honom
mycket lätt att stifta sådana. Han var nämligen
brorson och ende arvinge till den gamle rike
chokladfabrikanten Schnitler, och i tanke på det
blivande, stora arvet tvekade ej bankirerna att
förskottera löjtnanten snart sagt huru stora summor
som helst. Och unge Schnitler begagnade
sig flitigt av denna fördel. Farbrodern gjorde
han regelmässigt sin uppvaktning varje nyårsdag,
men under resten av året träffades de aldrig.
De bägge hade så olika intressen att beröringspunkter
ej alls funnos.
</p>
<p>
Wolfgang hade alltid ansett sig som onkelns
blivande arvinge, ehuru denne senare aldrig med
ett ord hade berört frågan. Han var den gamles
ende nu levande släkting, och han antog för alldeles
givet att arvet skulle tillfalla honom. Och
detsamma gjorde alla människor.
</p>
<p>
Hans vän, Fritz Cramer, var egentligen intet
bestämt. Hans förhållande till Schnitler var
parasitens &mdash; han hörde till dem, som givetvis
alltid kringsvärma en man, som låter pengarne
rulla lätt och obesvärat. Han hade tagit titeln
<span class='pagenum pncolor'><a id='page_9' name='page_9'></a>9</span>
grosshandlare närmast därför, att hans umgängesvänner
på grund av hans voluminösa mage
plägade kalla honom så. Han var en fyratioårs
man, alldeles skallig och med små, plirande ögon.
</p>
<p>
&mdash; Nå, låt höra, återtog han.
</p>
<p>
&mdash; Onkel är död.
</p>
<p>
Cramer hoppade upp från stolen, under det han
utstötte en svag vissling.
</p>
<p>
&mdash; Å tusan! Gratulerar, gratulerar!
</p>
<p>
Han tryckte vännens hand.
</p>
<p>
&mdash; Ja, kan du tänka dig en sådan tur. Och det
har jag värmen att tacka för. Undra då ej över,
att jag är glad, och hettan mycket förbunden.
Gubben fick solstygn för ett par timmar sedan.
Den enes död, den andres bröd.
</p>
<p>
De bägge vännerna började nu att dryfta den
avdödes personlighet.
</p>
<p>
&mdash; Konstig gubbe, din farbror, utlät sig Cramer.
</p>
<p>
&mdash; Ja, i högsta grad.
</p>
<p>
&mdash; Hur gammal blev han?
</p>
<p>
&mdash; Jämt sjuttiofem år.
</p>
<p>
&mdash; Det är länge sedan han drog sig tillbaka
från sin chokladfabrikation. Tjugo år, eller vad?
</p>
<p>
&mdash; Omkring femton, tror jag. Jo, det stämmer;
jag var ungefär tio år gammal då.
</p>
<p>
&mdash; Ja, det var en tusan till gubbe att kunna
få ihop pengar.
<span class='pagenum pncolor'><a id='page_10' name='page_10'></a>10</span>
</p>
<p>
&mdash; Visserligen &mdash; en nätt förmögenhet, svarade
löjtnanten, men inte var han någon Rotschild
eller Vanderbilt.
</p>
<p>
&mdash; Nej, nej, men tjugo millioner &mdash;
</p>
<p>
&mdash; Tio, högg Schnitler i.
</p>
<p>
&mdash; Nåja, tio millioner mark skulle väl duga,
menar jag.
</p>
<p>
&mdash; Ja visst.
</p>
<p>
&mdash; Nå, fortsatte Cramer, och i alla dessa femton
år har gubben suttit på taket och tittat på
månen?
</p>
<p>
&mdash; Ja, jag har varit där uppe några gånger vid
mina nyårsvisiter. Han har inrett ett helt astronomiskt
observatorium där. Väldiga kikare och
tuber och linser och allt vad det heter. Gubben
har alltid haft lust på astronomi.
</p>
<p>
&mdash; Konstig smak.
</p>
<p>
&mdash; Ja visst &mdash; vad fanken ha vi för intresse
av att titta på stjärnorna.
</p>
<p>
Och den ej allt för djupt anlagde löjtnant Wolfgang
blåste ut ett stort rökmoln från sin cigarr.
</p>
<p>
Cramer nickade samtyckande.
</p>
<p>
&mdash; Nej, sade han, vad ha vi för intresse av dem?
Nå, tycke och smak äro ju olika.
</p>
<p>
&mdash; Ja, gudskelov.
</p>
<p>
&mdash; Gjorde han några upptäckter bland stjärnorna
då?
<span class='pagenum pncolor'><a id='page_11' name='page_11'></a>11</span>
</p>
<p>
&mdash; Jag vet inte alls; men han intresserade sig
först och främst för planeten Mars.
</p>
<p>
&mdash; Ja, det där begriper jag inte, tyckte Cramer.
Låt oss övergå till mera lättfattliga saker: till
exempel, vad skola vi taga oss för i afton?
</p>
<p>
&mdash; Det var förnuftigt talat! Alltså, vi låta
gubben vila i fred. <i>En</i> sak är att forska med
starka ögon i stjärnornas rike, <i>en annan</i> att svagsynt
få se deras charme. Låt oss välja det sista.
</p>
<p>
&mdash; Gott. Var?
</p>
<p>
Schnitler nämnde ett modernt nöjespalats.
</p>
<p>
De bägge vännerna tillbragte aftonen i den
festliga balsalen med de små, avkylda separatrummen.
Nyheten om gamle Schnitlers dödsfall
hade hastigt spritts och många voro de stjärnskott,
som sändes mot arvtagaren ur kvinnornas
ögon. Det var ett slag av astronomi, som den
världsvane löjtnanten oändligt föredrog framför
farbroderns »Sternenguckerei». Kvickheter föllo,
champagnekorkarne smällde och Wolfgang Schnitler
var nattens hjälte.
</p>
<hr class='tb' />

<p>
Nästa dag innehöllo morgontidningarne utförliga
nekrologer över den döde. De nämnde
hans egendomliga, avsöndrade liv, hans anspråkslöshet,
<span class='pagenum pncolor'><a id='page_12' name='page_12'></a>12</span>
hans stora kärlek till astronomin och
visste, efter hörsägen, berätta, att hans hus, som
i allt var inrättat för astronomiska observationer,
skulle upplåtas för allmänheten. Beträffande
förmögenhetens disponerande var det enda
man visste, <i>att</i> ett testamente förelåg, men
dettas innehåll var ännu okänt. Alla togo emellertid
för givet, att denna skulle tillfalla nevön,
löjtnant Wolfgang Schnitler.
</p>
<p>
Klockan ett samma dags middag bröts gamle
Schnitlers testamente. Löjtnant Wolfgang hade
sagt till sin vän Cramer:
</p>
<p>
&mdash; Du kan gärna följa med mig upp till vår
advokat. Det där testamentet är naturligtvis
bara en formalitet. Men jag måste ju anständigtvis
vara närvarande, när det uppläses.
</p>
<p>
&mdash; Gärna det, svarade vännen och klockan ett
sutto de bägge hos advokaten, som med högtidlig
min bröt testamentets sigill.
</p>
<p>
Innehållet var ej precis så enkelt, som löjtnanten
hade tagit för givet.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='TESTAMENTET' id='TESTAMENTET'></a>
<span class='pagenum pncolor'><a id='page_13' name='page_13'></a>13</span>
<h2 class='chapter'>KAP. II.</h2>
<h3><i>Testamentet.</i></h3>
</div>

<p>
Advokaten ögnade litet igenom papperet, innan
han började föreläsningen.
</p>
<p>
&mdash; Hm, harklade han sig, det här ser tämligen
lärt ut.
</p>
<p>
Wolfgang spetsade öronen &mdash; vad kunde meningen
vara.
</p>
<p>
&mdash; Lärt? undrade han.
</p>
<p>
&mdash; Ja.
</p>
<p>
&mdash; På vad sätt?
</p>
<p>
&mdash; Var god hör på. Nu börjar jag.
</p>
<p>
Juristen, en av den gamla typen, satte sina
glasögon tillrätta.
</p>
<p>
&mdash; Planeten Mars, läste advokaten.
</p>
<p>
&mdash; Planeten Mars, utbrast Wolfgang, i det
han sprang upp.
</p>
<p>
&mdash; Ja, så börjar dokumentet.
</p>
<p>
&mdash; Vad tusan nu då, fortsatte löjtnanten förvånad.
</p>
<p>
&mdash; Var god hör på, vad han skriver vidare.
<span class='pagenum pncolor'><a id='page_14' name='page_14'></a>14</span>
</p>
<p>
&mdash; Gott.
</p>
<p>
Men nevön var, då han åter satte sig, på långt
när ej så säker om sin onkels millioner, som innan
han inträtt på advokatens byrå.
</p>
<p>
&mdash; Alltså, mina herrar: Planeten Mars, skriver
testator, har alltid intresserat mig på det
högsta. När jag år 1935 drog mig tillbaka från
affärerna, var, så besynnerligt det än kan låta,
planeten Mars den direkta orsaken till detta mitt
beslut.
</p>
<p>
&mdash; Gubben har alltid varit konstig, tänkte
nevön.
</p>
<p>
&mdash; Han måtte ha varit rubbad, filosoferade
Cramer i tysthet.
</p>
<p>
Advokaten fortsatte:
</p>
<p>
&mdash; I januari 1935 gick det genom världspressen
ett uppseendeväckande meddelande: På
Mars&#8217; yta hade tydliga signaler iakttagits. Sju
aftnar å rad hade dessa observerats, icke blott
från ett, utan från minst tjugo jordiska observatorier.
Jag bringar här avskrift av en av dessa
tidningsartiklar.
</p>
<p>
&mdash; Hoppa över tidningsurklippet, bad Wolfgang.
</p>
<p>
&mdash; Det låter sig ej göra, herr löjtnant. Testamentet
måste ord för ord uppläsas, svarade
advokaten.
<span class='pagenum pncolor'><a id='page_15' name='page_15'></a>15</span>
</p>
<p>
Wolfgang pustade.
</p>
<p>
&mdash; <i>Signaler från Mars</i>, fortsatte föreläsaren,
<i>Är den bebodd?</i> Detta är alltså överskrifterna,
tillade han upplysande. »Från olika håll hava
i dessa dagar rapporter ingått om märkliga förändringar
på planeten Mars&#8217; yta. Dessa förändringar
förefalla vara så regelmässigt »ordnade»
&mdash; om vi få använda det uttrycket &mdash; att flera
astronomer mena, att de äro resultaten av ett
medvetet igångsatt signaliseringssystem till oss
jordbor från Marsborna. Som bekant framvisar
marsytan en mängd kanaler, vilka framträda
med mörk ton mot Mars&#8217; gulgråa yta. »Signalerna»
utgöras av nästan cirkelrunda utsvällningar
å flere av dessa kanaler. Men icke nog
härmed. Dessa bucklor &mdash; punkter eller fläckar
komma och gå, d.&nbsp;v.&nbsp;s. framträda och försvinna,
efter en viss systematisk metod, nästan
som i takt med en eller annan melodi. &mdash; Astronomerna
fråga sig: är det faktiska signaler?
Huru framställas de i så fall? Vad önska de eventuella
marsborna av oss? Men ingen har dristat
sig till att lämna något svar. Världens största
refraktorer ha varit riktade mot vår syskonstjärna
natt efter natt; genom alla har fenomenet
varseblivits, men det står lika gåtfullt för
<span class='pagenum pncolor'><a id='page_16' name='page_16'></a>16</span>
alla vetenskapsmännen. Här få vi måhända säga:
<i>Ignorabimus</i>.»
</p>
<p>
Advokaten gjorde ett uppehåll för att torka
de immiga glasögonen.
</p>
<p>
&mdash; Äro vi färdiga med urklippet nu? frågade
Wolfgang.
</p>
<p>
&mdash; Ja.
</p>
<p>
&mdash; Om jag bara förstod, vad meningen är med
allt det här.
</p>
<p>
&mdash; Jag skall fortsätta, så få vi väl klarhet.
</p>
<p>
&mdash; Apropå klarhet, herr advokat. Säg mig,
var min onkel alldeles klar och redig, när detta
testamente uppsattes?
</p>
<p>
&mdash; Jag antager det, svarade juristen och tillade,
i det han undersökte underskriftens vidimering:
</p>
<p>
&mdash; Ja visst, här attestera två av våra första läkare,
att er farbror, vid dokumentets underskrivande
var vid sina sinnens fulla bruk.
</p>
<p>
&mdash; Gott. Och vilken datum?
</p>
<p>
&mdash; Den 18 maj 1948.
</p>
<p>
&mdash; För hela två år sedan?
</p>
<p>
&mdash; Ja, som ni ser.
</p>
<p>
&mdash; Och det finnes intet senare?
</p>
<p>
&mdash; Nej.
</p>
<p>
&mdash; Gott. Var vänlig att fortsätta, fast inte är
det vidare intressant. Eller vad tycker du, Cramer?
<span class='pagenum pncolor'><a id='page_17' name='page_17'></a>17</span>
</p>
<p>
&mdash; Ne &mdash; e &mdash; e &mdash; ej, gäspade vännen.
</p>
<p>
Juristen läste ånyo:
</p>
<p>
&mdash; Jag kan ej beskriva, huru detta intresserade
mig och hur det satte min fantasi i rörelse. Jag
beslöt mig för att ägna mina återstående dagar
åt studiet av Mars. Jag drog mig tillbaka från
affärerna, inredde mitt hus till ett första klassens
astronomiskt observatorium och hängav
mig helt och odelat åt mitt livsverk.
</p>
<p>
Nu, år 1948, när jag nedskriver mitt testamente
och yttersta vilja, har det ännu ej lyckats
mig att lösa den stora gåtan. Jag är övertygad
om, att Mars&#8217; kanaler äro frukten av högt utvecklade,
intelligenta varelsers verk, att de tjäna
samfärdseln och bevattningen &mdash; men signalerna
och förändringarne kan jag ej på något sätt
förklara mig. Jag medgiver ock, att min syn
på kanalernas natur kan vara felaktig.
</p>
<p>
Nu är min vilja denna:
</p>
<p>
<i>Mitt efterlämnade kapital, omkring 10 millioner
mark</i> &mdash; &mdash;
</p>
<p>
Advokaten gjorde åter ett uppehåll, denna gång
för att vända ett blad.
</p>
<p>
Wolfgang hade blivit alldeles blek av spänning.
Detta började att se otrevligt ut.
</p>
<p>
&mdash; <i>Tillfaller den, som inom loppet av två år
efter min död odisputabelt löser marsgåtan</i> &mdash; &mdash;&#8217;
<span class='pagenum pncolor'><a id='page_18' name='page_18'></a>18</span>
</p>
<p>
Det förekommer ibland, att till och med en
löjtnant svimmar. Det inträffade i detta ögonblick
med löjtnant Wolfgang Schnitler. Han
föll huvudstupa framåt på golvet.
</p>
<p>
De bägge andra sprungo förskräckta upp.
</p>
<p>
&mdash; Ett slaganfall, utbrast advokaten.
</p>
<p>
De lyfte med förenade ansträngningar upp
Wolfgang på en soffa och stänkte vatten i hans
ansikte. Inom kort kvicknade han till, och snart
visade en rad kraftiga kötteder, att han var helt
och hållet åter sig själv.
</p>
<p>
Wolfgang var alldeles vild av förargelse, men
juristen sökte lugna honom med dessa ord:
</p>
<p>
&mdash; Men låt oss dock läsa testamentet till slut.
Kanske finnas »förmildrande omständigheter».
</p>
<p>
&mdash; Det kan ej finnas sådana.
</p>
<p>
&mdash; Möjligen dock.
</p>
<p>
&mdash; Nåja, låtom oss fortsätta.
</p>
<p>
Cramer var, liksom löjtnant Schnitler, mycket
upprörd. För honom föreföll det, som hade något
under hans fötter, något, som han ansåg för
fast och orubbligt, plötsligt ryckts undan. Och
han fattade i tysthet snabbt ett beslut:
</p>
<p>
&mdash; Vi måste finna på ett eller annat knep, som
kan tillintetgöra detta angrepp på Wolfgangs
rättmätiga pengar.
<span class='pagenum pncolor'><a id='page_19' name='page_19'></a>19</span>
</p>
<p>
Testamentets vidare innehåll var i korthet
följande:
</p>
<p>
För att erhålla summan fordrades, att marsgåtan,
det vill säga alla frågor om »kanalerna»,
förändringarne, kort sagt allt, som rörde planeten,
skulle klart och tydligt lösas. Denna lösning
skulle först officiellt godkännas av icke
mindre än fem stora, vetenskapliga institut,
vilka namngåvos.
</p>
<p>
Om icke inom loppet av två år efter testators
död någon lyckades finna en sådan lösning, skulle
förmögenheten tillfalla den avlidnes enda levande
släkting, löjtnant Wolfgang Schnitler.
</p>
<p>
Löjtnanten andades lättad, då han hörde detta.
</p>
<p>
&mdash; Gott, sade han, så har jag då i alla fall utsikter.
</p>
<p>
&mdash; Ja, som ni ser.
</p>
<p>
&mdash; Men rätt små, inföll Cramer. Ty det är väl
antagligt, att denna gåta inte är så svår, eller hur?
</p>
<p>
&mdash; Ja, det är mig alldeles obekant, genmälde
advokaten. Men summan, som lockar, är ju
mycket betydlig och det är troligt, att fackmännen
på området komma att göra allt, som står i
deras makt, för att nå målet inom den bestämda
tiden.
</p>
<p>
Testamentet hade dessutom några paragrafer,
som berörde räntorna, fastigheten med mera.
<span class='pagenum pncolor'><a id='page_20' name='page_20'></a>20</span>
</p>
<p>
Så bestämdes bland annat, att Wolfgang
Schnitler under tvåårsperioden fick lyfta räntorna
av endast en million mark, under det att
det övriga kapitalet skulle förräntas med ränta
på ränta intill förfallodagen, dock med fråndrag
av omkostnaderna för underhåll av det astronomiska
observatorium, som gamle Schnitler
skänkte staden Berlin och som fanns installerat
i den avlidnes hus.
</p>
<p>
&mdash; Vad tusan skall jag nu taga mig till? undrade
Wolfgang, när han med sin vän gick ned för advokatens
trappor. Jag är ju ruinerad.
</p>
<p>
&mdash; Nej, hur så?
</p>
<p>
&mdash; Jag har skulder, som säkert uppgå till mellan
två och tre millioner. Nu får jag ej mera
än fyrtio à femtio tusen mark om året i inkomst.
</p>
<p>
&mdash; Nej, det förstås, men efter två år har du ju
dina millioner.
</p>
<p>
&mdash; Vem vet det?
</p>
<p>
&mdash; Jo, vi måste förhindra den där undersökningen
av Mars, svarade Cramer.
</p>
<p>
Wolfgang skrattade.
</p>
<p>
&mdash; Å nej, gosse lilla, det låter sig inte göra.
</p>
<p>
&mdash; Och varför inte?
</p>
<p>
&mdash; Jo, det skall du få höra. För det första är
Mars en himlakropp, som bryr sig strunt om
mina eller andras pengar. Den kan således sättas
<span class='pagenum pncolor'><a id='page_21' name='page_21'></a>21</span>
ur räkningen. För det andra så begriper jag
inte, hur en vetenskapsman, som förutom det
att förtjäna en hel massa pengar också har en
annan drivfjäder &mdash; äran nämligen &mdash; skulle
förmås att tiga med en sådan upptäckt.
</p>
<p>
Cramer svarade intet på en lång stund. Han
tänkte. Det var ett eller annat, som tycktes
intressera honom, en eller annan svag punkt i
testamentet, han tyckte sig skönja.
</p>
<p>
Plötsligt utbrast han:
</p>
<p>
&mdash; Jag har det.
</p>
<p>
&mdash; Vilket?
</p>
<p>
&mdash; Angreppspunkten.
</p>
<p>
&mdash; Vad menar du?
</p>
<p>
&mdash; Låt oss gå upp till dig och noga diskutera
saken.
</p>
<p>
Uppkomna i Wolfgangs eleganta ungkarlsbostad,
fortsatte Cramer:
</p>
<p>
&mdash; Vi måste gå i ordning med frågorna. Pro
primo. Varför i all världen skulle du under
dessa tvenne år endast få lyfta den ena millionens
räntor?
</p>
<p>
&mdash; Antagligen därför, att kapitalet sedan skulle
bli så mycket större.
</p>
<p>
&mdash; Fel, min vän. Tio millioner äro alldeles
tillräckliga.
</p>
<p>
&mdash; Nå, så är det kanske för att giva mig en
<span class='pagenum pncolor'><a id='page_22' name='page_22'></a>22</span>
läxa för min slösaktighet. I min farbrors ögon
är jag naturligtvis en väldig slösare.
</p>
<p>
&mdash; Också fel!
</p>
<p>
&mdash; Ja, men &mdash; &mdash;
</p>
<p>
&mdash; Tror du, att man börjar att uppfostra en
tjugofemårs man som en skolpojke?
</p>
<p>
&mdash; Men vad är orsaken då?
</p>
<p>
&mdash; Den är tämligen enkel. Och nu komma vi
till den andra frågan: Kunde testator möjligen
hysa fruktan för, att någon ville söka förhindra
denna kunskap om Mars?
</p>
<p>
&mdash; Ja visst &mdash; jag själv har ju största intresse
av det.
</p>
<p>
&mdash; Där ser du. Där hava vi pudelns kärna.
Din farbror kände nog pengars makt. Och han
förstod, att det enda, som kunde stå i vägen för
undersökningarne var i det ändamålet använt
kapital. Vidare var han på det klara med, att
<i>du</i> hade allt intresse av att förhindra de nya teorierna.
Nå &mdash; vad är då naturligare, än att han
begränsar dina tillgångar?
</p>
<p>
Wolfgang funderade.
</p>
<p>
&mdash; Jag tror du har rätt. Det är ju förtvivlat.
Således kunna vi intet göra. Jag är avskuren
från det, jag har endast att sitta med händerna i
knäet och lyfta mina räntor. Så får jag lita på
<span class='pagenum pncolor'><a id='page_23' name='page_23'></a>23</span>
en lycklig slump och studera tidningarne för att
se om något framkommer i saken.
</p>
<p>
Cramer höjde på axlarne.
</p>
<p>
&mdash; Nej, för sjutton, sade han. Ser du inte vart
jag vill komma?
</p>
<p>
&mdash; Nej, min själ.
</p>
<p>
&mdash; Jo, du begriper, att när din farbror vill
sätta dig ur stånd att företaga något, så erkänner
han ju därmed, <i>att</i> något, ett eller annat, verkligen
<i>kan</i> göras. Med andra ord: Det finnes en
svag punkt och nu hava vi i alla fall reda på, <i>att</i>
han har fruktat för något.
</p>
<p>
&mdash; Så sannerligen tror jag inte, att du har rätt,
Cramer. Och vad skola vi nu göra?
</p>
<p>
&mdash; För det första ingenting alls. Vi få väl i
morgon se det besynnerliga testamentet publicerat
i alla tidningar, det leder till diskussion inom
alla läger och vi få då följa med denna och höra
huru den allmänna meningen ställer sig till saken.
Sedermera torde den ena idén om Mars
efter den andra komma att dyka upp, alla framkallande
livligt meningsutbyte. Under tiden
få vi väl en eller annan god idé.
</p>
<p>
&mdash; Gott, men vad i all världen skall jag göra
med mina fordringsägare? De komma att ränna
mig på dörrarne och aldrig låta mig få en lugn
stund.
<span class='pagenum pncolor'><a id='page_24' name='page_24'></a>24</span>
</p>
<p>
&mdash; Du får väl täppa till munnen på dem på ett
eller annat sätt.
</p>
<p>
&mdash; Fan till testamente; nu blir min kredit i
det närmaste förstörd, menade löjtnant Schnitler
förargad.
</p>
<p>
Han var nästan vimmelkantig av de underrättelser
han nyligen fått. Aldrig van vid att tänka
något närmare över sina handlingar, hade han
nästan beständigt lyckats, tack vare onkelns
väntade donationer, att uppnå, vad han själv
ville. Nu såg han sig plötsligt stå öga mot öga
med handling och dåd, om han ej för alltid skulle
utestängas från ett lyxliv, som för honom blivit
en livsbetingelse. Han var alls ej ond av naturen,
endast sorglös och lättsinnig, men han kände
med sig, att inför den fara, som nu hotade, skulle
han knappast tveka att begå snart sagt vad som
helst, som kunde främja hans syften.
</p>
<p>
Löjtnant Wolfgang Schnitler hade, vid tjugofem
års ålder, äntligen blivit en man.
</p>
<p>
För hans vän Cramer hade testamentet också
sina obehagliga sidor. Det var inte blott ett utan
en massa projekter, som denne herre bar på och
som endast väntade på Wolfgangs arv för att
sättas i verket. Cramer hade föresatt sig, att
planmässigt komma i besittning av vännens
pengar. Det skulle ske genom kapitalplaceringar
<span class='pagenum pncolor'><a id='page_25' name='page_25'></a>25</span>
så ordnade, att alltid Cramer själv stod bakom
för att taga profiten. Nu hade dessa för
honom glädjande planer ej blott utsatts i flera
år utan hotades ock att förintas. Han svor, att
ej sky något medel, som kunde rädda Wolfgang
Schnitlers millioner.
</p>
<p>
Den oskyldiga planeten Mars torde denna eftermiddag
ur de bägge herrarnes sinnen hava
mottagit fler förbannelser än den sammanlagt
varit utsatt för, sedan människor föddes på jorden.
</p>
<p>
Men den gick sin bana alldeles oberörd som förr.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='EN_PLAN' id='EN_PLAN'></a>
<span class='pagenum pncolor'><a id='page_26' name='page_26'></a>26</span>
<h2 class='chapter'>KAP. III.</h2>
<h3><i>En plan.</i></h3>
</div>

<p>
Nästa dag, den 22 juni 1950, innehöllo berlinertidningarne
utförliga artiklar om gamle Schnitlers
besynnerliga donation. Hade man dagen i
förväg förundrat sig över hans originalitet i
livet, så förvånades man ej mindre över hans
egendomliga önskan att efter döden önska planeten
Mars undersökt.
</p>
<p>
Men man var nu för tiden så van vid märkvärdiga
testamenten, att många ej funno detta mera
underligt än flera andras. Man erinrade sig,
huru en massa sådana kapitalplaceringar ännu
stodo oinlösta, samtidigt som man påminde sig
den sista, som lyckligt bragts till fullbordan. Den
rörde sig om konsten att flyga med ångkraft och
mannen, som löste gåtan var en spanjor. Han
hade lyft sina fyra millioner francs, donerade av
en parisermäcenat. Ett annat sådant infall hade
en skandinavisk kapitalist haft: Han utsatte en
premie av två millioner kronor åt uppfinnaren
<span class='pagenum pncolor'><a id='page_27' name='page_27'></a>27</span>
av ett sätt att flotta björk, ett träslag, varav
skogarne äga ett överflöd, men som i avlägsna
trakter ej kan tillgodogöras, emedan det är för
tungt för flottning utmed floderna. Denna premie
stod ännu öppen att erövra, ehuru hela tjugo
år hängått sedan den utfästs.
</p>
<p>
Sådana donationer, premier och testamenten
hade det varit gott om, men de hade alla berört
rent jordiska frågor; antingen hade de till mål att
tillföra testators fosterland vissa fördelar eller de
avsågo, att föra vissa direkt praktiska idéer framåt.
</p>
<p>
Himlarymden hade hittills fått stå i sitt oberörda
majestät och gamle Schnitlers Marsdonation
var den första, som bröt igenom de jordiska
molnen med ett direkt, interplanetariskt mål i
sikte.
</p>
<p>
Tidningarne omnämnde detta; det bildade sig
så småningom partier för och emot möjligheten
av att överhuvud någonsin komma till en positiv
klarhet om Mars natur.
</p>
<p>
Det ena partiet förfäktade den åsikten, att
ju längre man dreve en förstoring av en planet,
desto oklarare bleve detaljerna, varför man aldrig
komme längre än där man nu stode.
</p>
<p>
Det andra lägret höll det för mycket sannolikt,
att astronomerna, samlade i skara, gemensamt
skulle lyckas att reda upp härvan.
<span class='pagenum pncolor'><a id='page_28' name='page_28'></a>28</span>
</p>
<p>
De funnos ock, som påstodo, att teori alltid
blir teori, och att visshet aldrig kunde uppnås
och som kritiserade testators tanklöshet att i
testamentet kategoriskt fasthålla vissheten som
mål. Han borde i stället hava belönat <i>den bästa</i>
teori, som framkomme inom loppet av de närmaste
fem åren.
</p>
<p>
Dessa, som skrevo så, bemöttes åter av andra,
vilka betonade, att inför ett bevisat fenomen,
inför ett verkligt faktum, falla alla teorier till
marken maktlösa.
</p>
<p>
Det blev, som ofta sker, ett kaotiskt virrvarr i
pressen, och den fullständigt opartiske fick intet
intryck alls av hela saken.
</p>
<p>
&mdash; Nej, det här blir jag inte klok på, sade Wolfgang
en dag till Cramer. Den ena slår ju ihjäl
den andra.
</p>
<p>
Han hade, för att kunna följa med i sakens
utveckling, hänvänt sig till en byrå för tidningsurklipp
och satt, tillsammans med Cramer &mdash;
som naturligtvis givit honom en snärt, för att
hans aversion mot urklippet i onkelns testamente
resulterade i, att han nu måste plågas med denna
massa av dylika &mdash; genomläsande det ingalunda
oansenliga materialet.
</p>
<p>
&mdash; Det ser så ut, genmälde vännen. Men något
<span class='pagenum pncolor'><a id='page_29' name='page_29'></a>29</span>
allvarligt tycks ännu ej föreligga från någondera
sidan.
</p>
<p>
»Grosshandlaren» hade &mdash; praktiskt nog &mdash;
nu, då flere av Wolfgangs umgängesvänner börjat
visa en mindre varm tillgivenhet än före
testamentet blivit offentliggjort, varit löjtnanten
en ännu mera efterhängsen beundrare än
förr. Detta belönades också av löjtnant Schnitler
med uttryck såsom: Du är en <i>sann</i> vän,
gamle Fritz, och liknande.
</p>
<p>
Men Fritz Cramer behöll troget sitt mål: den
schnitlerska tiomillionen i sikte och låg ej så
på latsidan, som till exempel Wolfgang gång på
gång beskyllde honom för. Tvärt emot. Men
hans sätt att arbeta på lämpade sig ej för offentligheten
och allra minst kunde han låta vännen
få en inblick i de planer, han hade.
</p>
<p>
Så hade han samma dags förmiddag planlagt
en kupp.
</p>
<p>
Simon Levison var inom vissa kretsar bekant
för att inlåta sig på affärer, som ofta rörde sig
på lagens gräns och flere voro de obskura personer,
som anlitade honom, när de vädrat ett eller
annat geschäft, som ej passade att framlägga för
de vanliga bankirerna.
</p>
<p>
Honom hade Cramer besökt helt nyss samma dag.
</p>
<p>
Vad de tvenne förhandlade om, vet man ej,
<span class='pagenum pncolor'><a id='page_30' name='page_30'></a>30</span>
men vid avskedet tryckte Levison Cramers hand
med de orden:
</p>
<p>
&mdash; Ja, så har jek da alle the papirer i min näve.
</p>
<p>
&mdash; Ja, allesammans.
</p>
<p>
&mdash; Och så må ni förestelle then unge mans råtgiver,
icke sant?
</p>
<p>
&mdash; Jo, jo. Han är min bästa vän.
</p>
<p>
&mdash; Utmercht!
</p>
<p>
&mdash; Han kommer alldeles säkert att inhämta
mitt finansiella råd.
</p>
<p>
&mdash; Gott, gott! Nu skall jek tänke över then
sak och så söker ni mik upp i morgon.
</p>
<p>
Efter att Cramer gått sin väg, promenerade
Levison länge upp och ned i sitt inre kontor.
Gång på gång mumlade han:
</p>
<p>
&mdash; Tusan så smart fyr, then Cramer, tusan så
smart. Thet blir en yderst indirekte affär. Icke
procenter &mdash; men alltsammen. Smart fyr then
Cramer.
</p>
<p>
Och då Fritz Cramer kom ut på gatan, tänkte
han för sig själv:
</p>
<p>
&mdash; Han tror han är smart, den gamle räven.
Men Fritz Cramer skall nog övergå honom. Finfin
affär om han går med &mdash; inga procenter,
alltsammans skall bli mitt.
</p>
<p>
Det var sålunda tvenne hundar, som slogos
om samma ben.
<span class='pagenum pncolor'><a id='page_31' name='page_31'></a>31</span>
</p>
<p>
Dagen därpå uppsökte Cramer ånyo Simon Levison.
</p>
<p>
&mdash; Ja, sade denne, jek haver tänkt på then sak
där. Jek er villik till att gå met på ert förslag.
</p>
<p>
Och så blevo de eniga om detaljerna, bägge
dock med den baktanken, att var och en slå under
sig hela kapitalet.
</p>
<p>
När detta kontrakt upprättats, ilade Cramer
till sin vän Schnitler.
</p>
<p>
&mdash; Du, tyckte han glädjestrålande, nu tror
jag att jag vet sättet.
</p>
<p>
&mdash; Såå, låt höra.
</p>
<p>
&mdash; Du känner Simon Levison?
</p>
<p>
&mdash; Ja visst, par renommé. Hans affärer äro
nog inte sådana, att de tåla för mycket dagsljus.
</p>
<p>
&mdash; Än sedan då?
</p>
<p>
&mdash; Nej, nej. Vad är det med honom?
</p>
<p>
&mdash; Jo, han är villig till att försträcka dig med
de medel, som behövas &mdash; &mdash;
</p>
<p>
&mdash; Behövas för vad?
</p>
<p>
&mdash; Du förstår, återtog Cramer, att man måste
hava ett kapital för att bekämpa den, som möjligen
framkommer med lösningen av Marsgåtan.
Sätten äro mångahanda, man kan muta astronomer
att motbevisa saken &mdash; kort sagt, det finnes
tusen olika sätt. Men alla kosta pengar. Pengar
<span class='pagenum pncolor'><a id='page_32' name='page_32'></a>32</span>
har du ej. Och därmed är det adjö med tiomillionen.
</p>
<p>
&mdash; Javisst. Alltså &mdash; &mdash;
</p>
<p>
&mdash; Han vill stödja dig med det kapital, du för
detta ändamål behöver mot att du, om det lyckas
dig att få slantarne om fem år, dels återbetalar
honom de pengar, han lagt ut, dels dessutom
en million mark av arvet.
</p>
<p>
&mdash; Det var förbaskat goda villkor, eller hur,
utbrast Wolfgang glatt överraskad.
</p>
<p>
&mdash; Jo, säkert! Gratulerar, gamle vän. Du
tycks ha tur.
</p>
<p>
&mdash; Men har han intet knep bakom, tror du?
</p>
<p>
&mdash; Ingalunda. Jag skall själv hjälpa dig med
kontrakter och allt sådant. Och förresten tycker
jag, att om gubben får en million förutom sina
pengar, bör han vara nöjd.
</p>
<p>
&mdash; Nåja, det kan du ha rätt i; men gå ut från
att det misslyckas.
</p>
<p>
&mdash; Simon har pengar nog.
</p>
<p>
&mdash; Men &mdash; &mdash;
</p>
<p>
&mdash; Tja, vet du själv något bättre förslag, så
gärna för mig, menade Cramer.
</p>
<p>
&mdash; Nej, nej, käre vän.
</p>
<p>
&mdash; Ring då på till Levison och säg, när han får
komma.
</p>
<p>
&mdash; Skall han komma hit till mig?
<span class='pagenum pncolor'><a id='page_33' name='page_33'></a>33</span>
</p>
<p>
&mdash; Ja, det är väl bäst.
</p>
<p>
Wolfgang tryckte vännens hand.
</p>
<p>
&mdash; Du är mig en sann och trofast vän, sade han.
Medan jag tror, att du går omkring alldeles utan
planer, så ordnar du det så här finfint.
</p>
<p>
Gubben Levison förklarade sig villig att infinna
sig hos Schnitler samma eftermiddag klockan
fem och anlände på slaget.
</p>
<p>
Under samtalet betraktade Wolfgang honom
med nyfiket intresse. Han hade hört så mycket
talas om denne bankir, att han verkligen var icke
så litet förvånad över att finna, att utseendet hos
mannen framför honom alls ej svarade till denna
föreställning. Simon Levison bar sina sextio år
med heder. Den höga pannan låg klar under ett
kolsvart, kortklippt hår, och de bruna ögonen voro
milda och välvilliga. Wolfgang tänkte för
sig att mannens utseende tilläte honom att fresta
gott folk till att gå med på snart sagt vilken
affär som helst och reflekterade över, hur litet
hos Levison som berättigade till sammanlikning
mellan skal och kärna.
</p>
<p>
Hans blickar gledo från den ståtlige juden till
Cramer och han tyckte sig se det omvända förhållandet
&mdash; vännen med det goda, varma hjärtat
och det mindre tilltalande utseendet. &mdash; Se
<span class='pagenum pncolor'><a id='page_34' name='page_34'></a>34</span>
där tvenne äkta kontraster, tänkte han om de
bägge rävarne.
</p>
<p>
Affärerna ordnades ungefär så, som Cramer
hade meddelat Wolfgang, det vill säga, Levison
förband sig, mot att få sina utlägg refunderade
samt 6% ränta å dessa plus en million mark, om
affären lyckades, att förskottera Wolfgang nödvändiga
medel för att tysta munnen på möjliga
aspiranter till Marsdonationen.
</p>
<p>
Då kontraktet härom var vederbörligen undertecknat,
övergingo de tre männen till diskussion
om, huru saken skulle gripas an.
</p>
<p>
&mdash; Hur i all världen skall jag kunna finna alla,
som i denna tid syssla med gåtan? frågade Wolfgang.
</p>
<p>
&mdash; Jek haver ockse tänkt på then sak, svarade
Simon Levison.
</p>
<p>
&mdash; Nå, hur menar ni?
</p>
<p>
&mdash; Jek lagar ännu en donation.
</p>
<p>
&mdash; Vad?
</p>
<p>
&mdash; Jek låter en person avlide.
</p>
<p>
Wolfgang ryste.
</p>
<p>
&mdash; Mord? frågade han.
</p>
<p>
&mdash; Nej, min bäste herre, nej, svarade Simon
småleende. Thet är månge, som dör uten att de
mördes. Jek låter en finkeret man avgå med döden.
</p>
<p>
&mdash; Aha!
<span class='pagenum pncolor'><a id='page_35' name='page_35'></a>35</span>
</p>
<p>
&mdash; Nu förstår jag, inföll Cramer, och denne
man har donerat något &mdash; också av intresse för
planeten Mars?
</p>
<p>
&mdash; Ackurat, ja.
</p>
<p>
Och Simon Levison utvecklade sin plan i detalj.
Det vore klart, sade han, att alla eller i
alla fall de allra flesta av dem, som sysslade med
frågan, vore utan pengar eller åtminstone hade
behov av den varan. Och de, som ägde tillräckligt
kapital förut, ville nog lika fullt få vara med
om att öka sina tillgångar med lätt förvärvade
penningar. Nu ville han vidtala en eller annan
döende, att mot vissa fördelar för dennes efterlevande,
gå med på en sådan donation. Den skulle
vara ett hundra tusen mark stor och begrundas
därmed, att den avlidne på sistone blivit så intresserad
av Marsproblemet, att han beslutat
ställa ovannämnda summa till disposition åt den,
som efter prövning hade de bästa utsikterna till
verklig lösning av frågan. Summan skulle utbetalas
till denne, på det han måtte hava medel
nog att inom den bestämda tiden lösa uppgiften
tillfullo. Exekutor bleve Simon själv.
</p>
<p>
&mdash; Bravo, utbrast Wolfgang. Den planen förefaller
mig utmärkt.
</p>
<p>
&mdash; Jo, svarade Simon, och så är vi färtik med
våre förhantlinker.
<span class='pagenum pncolor'><a id='page_36' name='page_36'></a>36</span>
</p>
<p>
Han upptog ur fickan sin lilla, trådlösa telefon,
tryckte på knappen, och förde apparaten till
örat.
</p>
<p>
&mdash; Dyr, micket dyr, utlät han sig.
</p>
<p>
Både Wolfgang och Fritz Cramer åsågo med
förvåning gästens åtgöranden.
</p>
<p>
&mdash; Ah, sade Wolfgang, det är alltså den nya
telefonen.
</p>
<p>
&mdash; Ja.
</p>
<p>
&mdash; Jag har aldrig sett den; men väl hört den
omtalas.
</p>
<p>
&mdash; Then har heller ej ännu kommit ut i then
marknet. Thenne har jek fått av then uppfinnare.
</p>
<p>
&mdash; Kan man ringa vart som helst i den, undrade
Cramer.
</p>
<p>
&mdash; Ach was! Then är inställd på min private
bostad. &mdash; &mdash; Nå vart är thet? Ingen svarer!
</p>
<p>
Han tryckte ännu en gång på den lilla knappen.
</p>
<p>
&mdash; Nå, hallå. Jaså är thet thu min flicka.
Säg till om bilen strax. Tack &mdash; vart sa thu?
Vill thu fölge med? Tja gjör så &mdash; adjö.
</p>
<p>
Levison reste sig, tog farväl av de bägge andra
och gick.
</p>
<p>
&mdash; Vad tusan var det för en flicka, som skulle
möta honom, undrade Wolfgang.
</p>
<p>
&mdash; Hans dotter kanske, framkastade Cramer.
<span class='pagenum pncolor'><a id='page_37' name='page_37'></a>37</span>
</p>
<p>
&mdash; Låt oss se.
</p>
<p>
De gingo ut i fönsterkarnappen just tids nog
för att se Levison stiga in i den öppna automobilen.
</p>
<p>
I denna satt, väntande, en ung flicka av sällsynt,
ljus skönhet.
</p>
<p>
&mdash; Aldrig i världen är <i>hon</i> hans dotter, sade
Wolfgang, i det bensinhästen försvann bland de
andra fordonen på gatan.
</p>
<p>
&mdash; Det giva vi sjutton, vad hon är eller inte
är, svarade Cramer, vars små, lurande ögon strax
hade varseblivit, att den unga damen gjort ett
visst intryck på Wolfgang och med sin snabba
uppfattningsförmåga genast anade att för honom
själv obehagliga förvecklingar kunde uppstå,
om Schnitler bleve allt för intim med Levison.
Vi hava viktigare saker att tillvarataga
nu, min käre Wolfgang, fortsatte han.
</p>
<p>
&mdash; Men flickan var helt enkelt förtrollande, envisades
Schnitler.
</p>
<p>
&mdash; Se så där ja, nu skall du kanske gå och förälska
dig också &mdash; jo då blir det trevligt, tyckte
Cramer. Nej, lyd du mitt råd: Affär är affär &mdash;
kärlek är kärlek. Med Levison ha vi intet annat
att göra, än rätt och slätt affärer.
</p>
<p>
&mdash; Det där är jag inte enig med dig i, genmälde
Wolfgang. Jag kan ej inse, vad det skulle göra,
<span class='pagenum pncolor'><a id='page_38' name='page_38'></a>38</span>
om jag till exempel försökte att bli bekant
med den unga damen.
</p>
<p>
&mdash; Jo, det kan jag med få ord säga dig, svarade
Fritz Cramer raskt. Det skulle ej alls förundra
mig, om det där med damen inte rent av var en
fälla, uppställd för dig av Levison.
</p>
<p>
Wolfgang såg upp.
</p>
<p>
&mdash; En fälla &mdash; &mdash;
</p>
<p>
&mdash; Ja, vem kan veta?
</p>
<p>
&mdash; Nej, hör du, nu driver du din försiktighet
väl långt, tycker jag.
</p>
<p>
&mdash; Låt oss resonera om den saken, min vän.
För det första uppgav ej Simon i telefonen var
han befann sig.
</p>
<p>
&mdash; Nej, det är sant. Men &mdash; Wolfgang tänkte
efter &mdash; chauffören körde ju hit honom och fick
väl då order att hämta honom här, när han blev
kallad.
</p>
<p>
&mdash; Låt gå för det; det förefaller ju antagligt
nog. Men såg du inte, hur flickan såg hit upp
ett par gånger.
</p>
<p>
&mdash; Jo, svarade Wolfgang, erinrande sig ett par
blåa ögon, ur vilka han sett en ljus, solglittrande
blick.
</p>
<p>
&mdash; Ja, där ser du.
</p>
<p>
&mdash; Vad i all världen ser jag? Kan då inte flickan
titta vart sjutton hon vill.
<span class='pagenum pncolor'><a id='page_39' name='page_39'></a>39</span>
</p>
<p>
Cramer blev förargad och använde den taktik,
som han visste aldrig förfelade sin verkan på
Wolfgang.
</p>
<p>
&mdash; Gör hur tusan du vill, jag skall visst inte
blanda mig i det, sade han, i det han spelade förargad.
</p>
<p>
Verkningen var ögonblicklig.
</p>
<p>
Wolfgang svarade:
</p>
<p>
&mdash; Det kan hända, att du har rätt. Gott, så
slå vi ett streck över den historien.
</p>
<p>
Men han blev tyst och allvarlig och efter en
stund kom det:
</p>
<p>
&mdash; Nej, vet du. Ett ansikte som hennes kan
inte dölja förräderi.
</p>
<p>
&mdash; Tja, gudarne vete det. Tänk på gamle Levison.
Hans utseende och rykte stämma ej heller
överens.
</p>
<p>
Wolfgang ihågkom sina reflexioner helt nyligen
över Levison och Cramer och tryckte ånyo
vännens hand.
</p>
<p>
&mdash; Bon, du <i>har</i> rätt, sade han.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='DEN_NYA_DONATIONEN' id='DEN_NYA_DONATIONEN'></a>
<span class='pagenum pncolor'><a id='page_40' name='page_40'></a>40</span>
<h2 class='chapter'>KAP. IV.</h2>
<h3><i>Den nya donationen.</i></h3>
</div>

<p>
Simon Levison hade resonerat alldeles riktigt.
Vem i all världen skulle förmått att resa
världen runt för att söka upp alla dem, som
sökte lösa marsgåtan. Dessa sökare skulle nog,
även om de påträffades, på det skickligaste söka
dölja sitt förehavande. Helt annat var det med
en ny donation &mdash; lockade av den skulle alla, som
ägnade lösningen en tanke, flyga liksom insekten
mot det nattliga ljuset, denna pekuniära fördel
tillmötes. Offentliggjord i alla länders mest lästa
tidningar &mdash; till och med gratis på grund av
dess stora intresse för allmänheten samt i de astronomiska
tidskrifterna skulle den nå fram till de
mest avlägsna trakter över hela jordklotet, råka
alla, som på något sätt redan intresserades av
den <i>stora</i> donationen.
</p>
<p>
Hans mening med anordningen var klar nog.
Han önskade veta, varifrån faran till en lösning
kom &mdash; en skicklig astronom skulle engageras för
<span class='pagenum pncolor'><a id='page_41' name='page_41'></a>41</span>
att genomse förslagen &mdash; och vore en verklig fara
förhanden, nåväl, så finge Wolfgang Schnitler
taga vandrarestaven och söka hindra den oförskämde
tänkaren.
</p>
<p>
Det var ingen svår uppgift för Simon Levison
att finna en döende man. Denne förklarade sig
villig att underteckna donationen &mdash; vilken Levison
naturligtvis i sinom tid själv skulle honorera
&mdash; mot att Simon kontraktsmässigt lovade att
utbetala till hans efterlevande familj, som befann
sig i mycket små omständigheter, 2.000
mark om året i fem års tid.
</p>
<p>
Mycket nöjd med detta arrangement slöt den
döende onämnde efter en tid sina ögon. Han
hade glatt sig så över att kunna lämna något efter
sig, att han nästan tillfrisknade på kuppen. Ett
recidiv inträffade dock och ungefär tvenne månader
efter Levisons samtal med mannen dog
han.
</p>
<p>
Den nya donationen vandrade runt i all världens
tidningar. Den friskade upp minnet av den
föregående stora och satte myror i huvudet på
många astronomiskt intresserade; och egentligen
var det just denna mindre donation, som satte
liv och lust i marsspekulationerna.
</p>
<p>
Hela historien kostade Levison endast tio tusen
mark eller rättare två tusen mark om året
<span class='pagenum pncolor'><a id='page_42' name='page_42'></a>42</span>
i fem års tid, ty de i donationen utlovade 100.000
tänkte han visst ej förhasta sig med att utbetala.
Han ville endast suga musten ur idéerna och det
tycktes, som om han hade valt rätta sättet härför.
</p>
<p>
Allaredan innan en månad förflutit inkommo
de första ansökningarne. Sedan förgick det
knappast en enda vecka, som ej medförde ett eller
flera förslag.
</p>
<p>
Simon Levison anställde i sin tjänst en ung astronom,
vilken på förfrågan meddelat, att han för
sin del ej hade någon idé om frågans lösning och
heligt svurit, att icke stjäla något av de inlämnade
förslagen. Mot ett gage av 400 mark i månaden
skulle denne astronom genomgå det föreliggande
materialet och oförbehållsamt delgiva
Levison sin åsikt om alltsammans duglighet i
och för utbetalande av den mindre donationen,
för vilken denne var ensam och enebestämmande
exekutor.
</p>
<p>
Astronomen, filosofie kandidat Carl Kuntze,
hade med förtjusning åtagit sig den erbjudna sysselsättningen;
en hägrande månadsinkomst av
400 mark alldeles extra utan att spår av arbete
&mdash; det var något, som ej kunde undgå att tilltala
honom i särdeles hög grad.
</p>
<p>
Också svann den första månaden utan att något
<span class='pagenum pncolor'><a id='page_43' name='page_43'></a>43</span>
störde fil. kand. Kuntze i hans hopp. Men
redan innan den andra hade förflutit, insåg han,
att den nya sysslan kanske inte var så alldeles
lätt och angenäm, som han först tänkt.
</p>
<p>
&mdash; Å, kors, utbrast han ibland och burrade upp
sitt stora hår, när Levisons kontorsbud bragte
honom ett nytt, digert dokument, inte trodde
jag att det kunde finnas så många teorier om
Mars. Det är ju helt enkelt underbart.
</p>
<p>
Såväl Levison som Schnitler och Cramer
tyckte att saken nu låg i goda händer och bekymrade
sig ej synnerligen mycket om fil. kand. Carl
Kuntze, som dock varje lördagspost översände
Levison ett original och Schnitler en kopia av
sitt arbete under den gångna veckan. Till all
lycka för dessa bägge lekmän åtföljdes Kuntzes
digra veckorapport av ett kort resumerande brev;
hade detta saknats, skulle mången hava beklagat
de bägge herrarne, vilka säkert ej mot en ersättning
av 400 mark ens skulle orkat genomläsa
astronomens veckoarbete. Breven, som förskonade
dem från läsningen, lydde oftast:
</p>
<p>
&mdash; Som synes av bifogade veckorapport, har
tyvärr ännu ingen gjort sig förtjänad av donationen,
då mot alla förslagen tungt vägande invändningar
kunna göras.
<span class='pagenum pncolor'><a id='page_44' name='page_44'></a>44</span>
</p>
<p>
Cramer hade gång efter annan frågat sig, om
det ej vore oklokt av Levison att öppet låta Kuntze
sända Wolfgang en kopia av rapporten. Kuntze
kunde ju misstänka något.
</p>
<p>
Och en dag frågade han Levison om saken.
</p>
<p>
&mdash; Ach &mdash; nej, svarade denne. Then Kuntze
har allene fått thet besked, att then herr Schnitler
<i>naturlikvis</i> måste hållas à jour met then lille
donations öte.
</p>
<p>
&mdash; Och herr Kuntze misstänker ingenting?
</p>
<p>
&mdash; Nej.
</p>
<p>
&mdash; Men jag tycker ändå, min bäste herr Levison,
att det hade varit försiktigare, att inte alls
utsätta oss för den misstanke, som kan uppstå.
</p>
<p>
&mdash; Min vän, genmälde Simon, thet är just thet
sublima i saken: Jo mera öppet, thesto mindre
risk. Herr Kuntze tror blott, att jak är ovanlikt
gentil mot herr Schnitler och att jak gör thet
för att stå väl hos honom.
</p>
<p>
&mdash; Ah &mdash;, svarade Cramer med en slug blinkning,
alltid affärsman, kan jag se.
</p>
<p>
Emellertid var han ej så alldeles säker på Kuntzes
omisstänksamhet, varför han strax efter föreslog
sin vän Wolfgang att de tillsammans snarast
skulle uppsöka astronomen, som ingen av
dem ännu kände personligen.
</p>
<p>
&mdash;- Tja, svarade löjtnanten, bara jag slipper att
<span class='pagenum pncolor'><a id='page_45' name='page_45'></a>45</span>
resonera med honom om teorierna, ty då skiner
det igenom, att jag inte läst ett enda ark av
hans skriverier.
</p>
<p>
&mdash;Å, vi reda oss nog ur den dilemman, genmälde
Cramer.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='EN_LSNING' id='EN_LSNING'></a>
<span class='pagenum pncolor'><a id='page_46' name='page_46'></a>46</span>
<h2 class='chapter'>KAP. V.</h2>
<h3><i>En lösning?</i></h3>
</div>

<p>
En afton något senare ringde det på fil. kand.
Kuntzes tamburklocka, och då denne personligen
gick för att öppna, inträdde tvenne personer
av vilka den ene presenterade sig som löjtnant
Wolfgang Schnitler och föreställde sin följeslagare
som sin vän, grosshandlare Cramer.
</p>
<p>
&mdash; Aha, löjtnant Schnitler, jag förstår, ni vill
höra nyheter &mdash; sista veckans marsteorier? Var
så god stig in, mina herrar.
</p>
<p>
De inträdde i arbetsrummet, ett stort, glatt
rum med ett väldigt skrivbord, höga, välfyllda
bokreoler, diverse instrument och skinnbeklädda,
bekväma länstolar.
</p>
<p>
&mdash; Här, sade värden, i det han lade handen
på en väldig pappershög, här ligga alla snillefostren.
</p>
<p>
&mdash; Jaså, men apropå snillefoster, så vill ni
väl inte påstå, att <i>alla</i> förslag äro komplett vanvettiga?
undrade Cramer.
</p>
<p>
&mdash; Nej, visst inte. Många av dem äro ej alls
<span class='pagenum pncolor'><a id='page_47' name='page_47'></a>47</span>
illa utfunderade. Men jag har uppfattat mitt engagement
hos Levison så, att det här gällde att
kort och gott framdraga de »emot», som jag
kunde finna. Så snart jag påträffade ett, varemot
intet kunde vetenskapligt invändas, borde uppställaren
av detsamma ifrågasättas till erhållande
av donationen. Det är således för mitt arbete
alldeles tillräckligt, om jag finner en enda invändning
&mdash; den stjälper hela den fina teorin.
</p>
<p>
&mdash; Javisst.
</p>
<p>
&mdash; Och hittills har vartenda förslag haft en
lucka.
</p>
<p>
&mdash; Jaså, sade Wolfgang. Men säg mig en sak.
Ni förstår väl mitt intresse för denna undersökning?
</p>
<p>
&mdash; Uppriktigt sagt, tror jag mig förstå den &mdash;
</p>
<p>
Cramer ryckte till, men Kuntze fortsatte, utan
att märka rörelsen:
</p>
<p>
&mdash; Jag tror att uteslutande nyfikenheten driver
er. Ni är naturligtvis i högsta grad spänd
på, om någon lyckas finna en eller annan förklaring
av problemet. För er gäller det ju en massa
pengar; ni ser helst, att gåtan ej löses, ty då är
ni om några år en rik man. Och då är det minsann
ej underligt, om ni är nyfiken. Levison
vill, antingen därför att han är er vän, eller därför
att han hoppas på förbindelse med er, om
<span class='pagenum pncolor'><a id='page_48' name='page_48'></a>48</span>
ni får pengarne, visa er en liten vänlighet, och
låter er därför följa med i utvecklingens gång.
Är det ej riktigt?
</p>
<p>
&mdash; Jovisst, svarade Wolfgang, och Cramer
andades lättad. Det var tydligt, att den unge
vetenskapsmannen absolut intet anade. Grosshandlaren
blev så upprymd av detta, att han
rent av blev välvilligt stämd mot Kuntze, och
för att smickra honom sade han:
</p>
<p>
&mdash; Tala om någon av de intressantaste teorierna
för oss, herr Kuntze.
</p>
<p>
Nu var det Wolfgangs tur att rycka till. Han
hade absolut ingen lust att besväras med något
som helst tankearbete. Men han var van vid,
att vännen aldrig framkom med något oförnuftigt;
hans tilltro till honom var full och hel. Därför
sade han endast:
</p>
<p>
&mdash; Ja, det vore roligt, låt oss höra, jag ber.
</p>
<p>
Kuntze var förtjust.
</p>
<p>
&mdash; Tja, sade han, seende åt högen till, vilken
skall jag omtala? Ni, herr löjtnant, har ju läst
dem samtliga. Vilken tycker ni själv?
</p>
<p>
Det blev en pinsam tystnad.
</p>
<p>
&mdash; Jag är så litet bevandrad i astronomin;
men &mdash; allt det där har jag ju läst &mdash; tala om
någon av de nya, som ni ännu ej sänt mig.
Ni har väl denna vecka också fått något?
<span class='pagenum pncolor'><a id='page_49' name='page_49'></a>49</span>
</p>
<p>
Astronomen lät höra en lätt vissling.
</p>
<p>
&mdash; Visst tusan, utbröt han, och det ett väldigt
lustigt ett. Det är ett av de mest originella uppslag,
jag hittills läst; det kom mig tillhanda i går.
</p>
<p>
Både Cramer och Wolfgang bleknade lätt.
Hade månne det fruktade förslaget kommit?
Kanske lösningen vore funnen?
</p>
<p>
&mdash; Nå, frågade Wolfgang i andlös spänning.
</p>
<p>
&mdash; Tror ni det innehåller lösningen? undrade
Cramer.
</p>
<p>
Astronomen svarade icke genast. Han såg
på de bägge herrarne och märkte tydligen deras
oro. Då var det, som om det blixtrade till inom
honom, som om den lilla humoristiska gnista, man
ibland såg skymta fram ur hans ögon, tänt en
idé.
</p>
<p>
&mdash; Det skall jag säga, när jag har fått höra vad
ni bägge själva mena om det, sade han blott.
</p>
<p>
Liksom alla teoretiker var Kuntze glad och
stolt, när han hade intresserade åhörare. Nu
såg han för sig dessa bägge dagdrifvare i spändaste
förväntan sluka vart ord från hans läppar,
när han skulle föredraga den originella teorin.
Inte för mycket gott ville han låta denna nöjesstund
gå sig ur händerna.
</p>
<p>
&mdash; Jag har, som sagt, ännu ej givit mitt utlåtande
om saken, fortsatte han långsamt och
<span class='pagenum pncolor'><a id='page_50' name='page_50'></a>50</span>
närmade sig dokumenthögen, inom sig glädjande
sig över att verka medelpunkt i församlingen.
</p>
<p>
Han tog det översta av papperen och vecklade
upp det. Det var en tjock foliant, smakfullt
inbunden.
</p>
<p>
&mdash; Omsorgsfullt utarbetat, tyckte han, under
det de andra ryste.
</p>
<p>
&mdash; Men jag skall fatta mig i korthet, tillade
han. Jag nöjer mig med att här och där utplocka
de punkter, som äro de utslagsgivande.
</p>
<p>
Och under det de andra stillatigande åsågo
hans bläddrande i det tjocka, inbundna manuskriptet,
slog astronomen upp en sida, lade folianten
i knät och sade:
</p>
<p>
&mdash; Ja, det är sant. Vi måste som åskådningsmaterial
hava en kopp svart, rykande kaffe.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='EN_SYN_I_EN_KOPP_KAFFE' id='EN_SYN_I_EN_KOPP_KAFFE'></a>
<span class='pagenum pncolor'><a id='page_51' name='page_51'></a>51</span>
<h2 class='chapter'>KAP. VI.</h2>
<h3><i>En syn i en kopp kaffe.</i></h3>
</div>

<p>
&mdash; Högst besynnerligt, tänkte Wolfgang och
Cramer, och de uttryckte också denna tanke under
användande av flere av språkets superlativ,
medan Kuntze tryckte på en knapp och tillsade
den inträdande hushållerskan om varmt kaffe.
</p>
<p>
&mdash; Ja, det är ganska märkvärdigt, medgav
astronomen, men jag gjorde själv experimentet
i morse.
</p>
<p>
&mdash; Och det lyckades!
</p>
<p>
&mdash; Alldeles förträffligt.
</p>
<p>
De bägge herrarne rent av fröso vid tanken
på det heta kaffet och vad som komma skulle.
</p>
<p>
&mdash; Det är en ganska poetisk början på den här
teorin, sade astronomen. Den hoppa vi väl
över?
</p>
<p>
&mdash; Tvärtom, tvärtom, tyckte Wolfgang, som
älskade lättare saker framför det rent vetenskapliga.
Låt oss höra det, innan kaffet kommer.
<span class='pagenum pncolor'><a id='page_52' name='page_52'></a>52</span>
</p>
<p>
&mdash; Gott, sade Carl Kuntze. Så här börjar
teorin, det vill säga inledningen.
</p>
<p>
&mdash; Gott, fram med det poetiska!
</p>
<p>
Astronomen läste:
</p>
<p>
&mdash; En äng i blomsterskrud &mdash; är det ej som
den mörka natthimlen, översållad av myriader
tindrande stjärnor? Se, himlapellen är ängens
saftiga gräs med dess gröna ton, och stjärnehären
är blomma vid blomma av skiftande färgnyans!
Än stora, än små, än lysande starkt och än svagt,
så äro både ängens blomster och himlens ljuspunkter
i natten.
</p>
<p>
Sökande fladdrar en fjäril från blomma till
blomma, surrande ilar ett bi mot ett lysande färgstänk
&mdash; äro de ej som våra tankar, som irra,
dallra genom omätliga rymder? Visserligen lysa
blommorna och glänsa stjärnorna, men man har
dock rätt att fråga sig: är denna spröda färg,
detta milda ljus ensamt tillräckligt att åstadkomma
sådana verkningar?
</p>
<p>
Svaret är enkelt och lyder så: Vad blomma och
insekt beträffar, är färgen allena ej nog. Det behöves
ock doft &mdash; fast mänskliga luktorgan ofta
ej märka den &mdash; en doft, som tydligt förnimmes
av insekterna.
</p>
<p>
Men var blir det då av sammanlikningen med
stjärnorna i rymdens eviga blå? Också de måste
<span class='pagenum pncolor'><a id='page_53' name='page_53'></a>53</span>
besitta en doft för att varsnas och älskas av tankens
fladdrande insekt.
</p>
<p>
Och liksom blommans doft är ett utslag av
dess högsta, inre liv långt finare än färg och form,
så är ock rymdens stjärnedoft dessa guldkorns
högsta, hemliga liv.
</p>
<p>
Att söka fatta sfärernas doft är att höra deras
harmoni, att höra harmonin är att märka, att
ingen ton skorrar i deras musikaliska blandning.
Då blir det, att fatta sfärernas doft, detsamma
som att känna var doft för sig, var himlakropps
innersta, hemliga liv.
</p>
<p>
Så tänkte jag. Det är nu länge, länge sedan.
Det var en stilla natt på Java. Bergsluttningen
hade jag samma dag beundrat; den var tätt beklädd
av de evigt gröna kaffebuskarne, vilkas
vita blommor i dagsljuset verkade som utströdda
punkter av stilla ljus. Och hela luften var mättad
av blommornas egna, balsamiska doft. Nu i den
tysta natten låg berget mörkt, men doften svävade
än i stillheten och mot himlens mörka dok
trädde tusentals stjärnor glänsande fram. Det
var då, jag varsnade stjärnevärldens doft; ty
vad voro de annat än dagens lysande blomsterkalkar,
fast längre bort.
</p>
<p>
Kuntze tystnade; hushållerskan inträdde med
kaffet. De bägge besökarne yttrade intet; de
<span class='pagenum pncolor'><a id='page_54' name='page_54'></a>54</span>
väntade på det omtalade experimentet. Astronomen
tycktes emellertid vilja sätta deras tålamod
på ännu större prov; han bläddrade litet i
manuskriptet och stannade ett stycke längre
fram i folianten.
</p>
<p>
&mdash; Här komma nu en hel del utvecklingar över
doft, blommor och stjärnor, varpå förslagsställaren,
som är anonym &mdash; &mdash;
</p>
<p>
&mdash; Vad &mdash; anonym?
</p>
<p>
Wolfgang hade rest sig som stucken av en orm,
när ordet uttalades.
</p>
<p>
&mdash; Ja, svarade Kuntze, det förekommer ju
ofta. Se här, fortsatte han och visade de bägge
herrarne signaturen P.&nbsp;B.&nbsp;Z. å manuskriptets
sista sida.
</p>
<p>
&mdash; Men &mdash;, utbrast Wolfgang; han hejdades
dock att fortsätta meningen genom en blick från
Cramer, vilken i stället yttrade:
</p>
<p>
&mdash; Var så god, läs vidare; det blir ju signaturens
eget fel, om han vill dölja sig, ifall han har något
att vinna.
</p>
<p>
&mdash; Jo, därpå övergår P.&nbsp;B.&nbsp;Z. till att överföra
doft och stjärnor till direkt kaffe och sådana.
Och slutligen kommer inledningen till det, som
direkt tager sikte på marsdonationen. Han skriver:
Jag hade nyss läst om den märkvärdiga,
stora marsdonationen, och mina tankar sysslade
<span class='pagenum pncolor'><a id='page_55' name='page_55'></a>55</span>
nästan oavbrutet med gåtan. En eftermiddag
vann jag fullständig klarhet. Jag satt vid mitt
skrivbord; framför mig stod en kopp svart, hett
kaffe. Koppen stod så, att den ljusa aftonhimlen
bildade fond till dryckens yta. Då såg jag
något besynnerligt. Det lätta, tunna dok av
imma, som bildade sig över den varma ytan, brast
och på ljusare botten &mdash; imman &mdash; bildade sig de
vackraste »kanaler» &mdash; det underliggande kaffet
&mdash; mörka och klart tecknade. Var det doften,
som nu mot himlens bakgrund sjöng gåtan
om Mars hemliga sanning? Så frågade jag mig.
</p>
<p>
Astronomen gjorde ett uppehåll.
</p>
<p>
&mdash; Och nu, sade han, äro vi färdiga för experimentet,
mina herrar.
</p>
<p>
Han ifyllde en kopp nästan till randen med
kaffe och ställde den så, att den stod emellan
betraktarens öga och den elektriska bordslampan.
Ytan reflekterade sålunda ljuset.
</p>
<p>
&mdash; Var så god, herr löjtnant, yttrade han, pekande
på en stol. Håll andedräkten, så att ni
ej blåser bort den lätta imman. Ser ni den?
</p>
<p>
Wolfgang nickade.
</p>
<p>
Plötsligt såg han imman remna, och i samma
ögonblick framträdde klart och tydligt den syn,
som astronomen nyss beskrivit.
</p>
<p>
&mdash; Underbart, utbrast han.
<span class='pagenum pncolor'><a id='page_56' name='page_56'></a>56</span>
</p>
<p>
Men samtidigt försvann synen. Luftdraget
vid det uttalade ordet hade varit nog att pusta
bort den eteriska imman, och koppens innehåll
stod åter svart och klart.
</p>
<p>
&mdash; Håll andan ett ögonblick, så får ni synliga
»kanaler» igen, sade Kuntze.
</p>
<p>
Fenomenet framträdde ånyo.
</p>
<p>
Cramer och Wolfgang roade sig med att gång
på gång framkalla den egenartade synen och åter
låta den försvinna.
</p>
<p>
&mdash; Nå, frågade Wolfgang till slut, hur använder
han detta fenomen på Mars?
</p>
<p>
&mdash; Hon, rättade Cramer.
</p>
<p>
&mdash; Vilken hon?
</p>
<p>
&mdash; P.&nbsp;B.&nbsp;Z. naturligtvis.
</p>
<p>
&mdash; Varav sluter du att det är en kvinna?
</p>
<p>
&mdash; Först och främst av den poetiska inledningen
och så av kaffekoppen.
</p>
<p>
&mdash; Gott, varav sluter alltså P.&nbsp;B.&nbsp;Z., att marsgåtan
är löst? Och hur applicerar han eller hon
det på Mars?
</p>
<p>
&mdash; Så här skriver han eller hon; han vände några
blad och läste:
</p>
<p>
&mdash; Det förefinnes så oerhört stora likheter mellan
Mars&#8217; kanaler och remnorna på den mörka
kaffeytan, att det är rent ut frapperande. Den
lilla olikhet, som existerar, beror antagligen endast
<span class='pagenum pncolor'><a id='page_57' name='page_57'></a>57</span>
på, att marsytan är sfärisk, medan kaffets
är plan. Man har härav lov att sluta sig till, att
Mars&#8217; yta betäckes helt och hållet av ett mörkt,
varmt och sjudande hav. Det är mörkt av uppslammad
mylla, lera och liknande. Mot den
kalla världsrymden bildas en beständig ånga,
ett dimtäcke, som brister, bildande långa rifter
och remnor. De observerade förändringarne
äro blott regelbundet återkommande vindilar
över havet. Kanalernas fördubblingar tidvis
förklaras likaså härav. De vita fläckarna i polernas
närhet äro blott tätare kondensationer
av imman, påminnande om våra tjocka, jordiska
moln. Mars&#8217; något åt orange dragande färg
uppstår därigenom att vissa ljusreflexer alstras;
de äro kombinationen av det underliggande havet
och det på imdokets yttersida fallande solljuset.
&mdash;
</p>
<p>
Astronomen tystnade.
</p>
<p>
&mdash; Nå? frågade Wolfgang.
</p>
<p>
&mdash; Ja, det jag nu läst upp, är ju endast småplock
här och där &mdash; resten har förövrigt blott
rent vetenskapligt intresse.
</p>
<p>
&mdash; Och er mening? Tror ni, att denne P.&nbsp;B.&nbsp;Z.
lyckats finna den verkliga lösningen?
</p>
<p>
&mdash; Vad tror ni själv?
<span class='pagenum pncolor'><a id='page_58' name='page_58'></a>58</span>
</p>
<p>
&mdash; Vi bägge äro nog ursäktade, att vi ej uttala
oss.
</p>
<p>
&mdash; Mitt svar avgives om lördag direkt till
herr Levison, svarade Kuntze med en förbindlig
bugning.
</p>
<p>
Vid dessa ord hajade de bägge männen till.
Wolfgang blev endast förargad och gjorde inga
reflektioner; han tänkte blott: Det var en förbannat
ogin karl!
</p>
<p>
Cramer däremot, med sin snabba uppfattning,
hade på fem sekunder följande tankekedja fix
och färdig: Direkt till Levison; aha &mdash; han misstänker
antingen att vi äro spioner, som lägga ut
en fälla för honom, eller han anser sig bunden
av sitt löfte till Simon att endast var lördag meddela
sina resultat eller också vet han själv ej
ännu, vad han skall svara, om han gillar eller
ogillar marsteorin. Gott &mdash; det sista är nog det
riktiga.
</p>
<p>
Därför sade han med ett förbindligt leende:
</p>
<p>
&mdash; Utmärkt, herr Kuntze, och tack så mycket
för det intressanta föredraget.
</p>
<p>
Han räckte fram sin hand till avsked, Wolfgang
följde utan ett ord hans exempel, och några
ögonblick senare hade de bägge herrarne lämnat
astronomen.
</p>
<p>
Utkomna på gatan utvecklade Cramer sin
<span class='pagenum pncolor'><a id='page_59' name='page_59'></a>59</span>
övertygelse, att det här förelåge ett verkligt farligt
fall, och att kanske, när allt kom till allt,
lösningen av gåtan nu verkligen vore funnen.
</p>
<p>
&mdash; Låt oss emellertid diskutera saken en smula,
föreslog han. Antag, att denna teori är lösningen
&mdash; vad har så Kuntze för intresse av det?
Kanske han riskerar, att hans engagement hos
Levison upphör? Vad tror du?
</p>
<p>
&mdash; Tja, jag vet sannerligen inte. Varför skulle
engagementet upphöra?
</p>
<p>
&mdash; Levison kan ju hava överenskommit med
honom, att hans tjänst ej längre behöves efter
att en lösning framkommit, i så fall är det i
Kuntzes intresse att helt enkelt framkomma med
invändningar mot <i>allt</i>. Vi kunna ju ej kontrollera
hans motbevis.
</p>
<p>
&mdash; Så oklok har Simon nog ej varit.
</p>
<p>
&mdash; Fan vet! De slugaste köra ofta fast på en
eller annan bagatell, som de glömt. Emellertid;
jag anser, att här föreligger en hotande fara.
</p>
<p>
&mdash; Men kunde vi ej fråga Levison?
</p>
<p>
&mdash; Jo, det har du rätt i, medgav Cramer.
</p>
<p>
De undersökte förhållandet telefonledes, och
Levison svarade, att det hade ingen fara alls,
Carl Kuntze vore hederligheten själv. Förresten
hade han ej alls nämnt något om saken, endast
engagerat astronomen så länge, intill att donationen
<span class='pagenum pncolor'><a id='page_60' name='page_60'></a>60</span>
<i>verkligen</i> honorerades, och Simon själv vore
mycket tillfreds att så länge som möjligt slippa
ifrån denna utbetalning.
</p>
<p>
&mdash; Se där ha vi ägget, tyckte Cramer. Jag ger
mig fanken på, att Kuntze kommer att säga nej
om lördag &mdash; även om det sker mot bättre vetande.
</p>
<p>
Lördagen kom och med den astronomens lunta.
Det obligatoriska, korta brevet medföljde.
</p>
<p>
Det var lika de föregående.
</p>
<p>
&mdash; Vad var det jag sade? frågade Cramer. Jag
ger mig fortfarande fanken på, att karlen är en
skurk. Och nu, min käre Wolfgang, få vi arbete.
</p>
<p>
&mdash; Hur så?
</p>
<p>
&mdash; Vi måste söka reda på P.&nbsp;B.&nbsp;Z. och se, vad
vi kunna göra för att hindra, att hans eller hennes
teori sprides.
</p>
<p>
Wolfgang Schnitler svarade:
</p>
<p>
&mdash; Jag vore mest böjd att antaga, att Kuntze
har rätt &mdash; att vi låta hela P.&nbsp;B.&nbsp;Z. förfalla och
vara i fred. Tror signaturen själv på saken, så
bör han eller hon väl uppgiva sin adress. Men
intet sådant har gjorts.
</p>
<p>
&mdash; Gott, svarade Cramer, jag är enig med dig
till hälften &mdash; låt oss intet göra nu &mdash; men låt
oss heller ej alldeles släppa saken ur sikte &mdash; med
få ord, vi vilja sova på, saken.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='DOKTOR_MARTINI' id='DOKTOR_MARTINI'></a>
<span class='pagenum pncolor'><a id='page_61' name='page_61'></a>61</span>
<h2 class='chapter'>KAP. VII.</h2>
<h3><i>Doktor Martini.</i></h3>
</div>

<p>
Det förflöt en veckas tid utan att något förspordes
från P.&nbsp;B.&nbsp;Z., och Cramer hade under
denna tid gjort förfrågningar även hos andra astronomer.
Dessa hade besvarats så, att det tydligt
framgick, att P.&nbsp;B.&nbsp;Z. omöjligt kunde hava någon
utsikt till uppmärksamhet, och Cramer var lugn.
</p>
<p>
Men vid denna veckas utgång hände däremot
det besynnerliga, att Kuntze icke sände något
brev.
</p>
<p>
&mdash; Nåväl, tänkte Schnitler och Cramer, det
har väl blivit ett tillfälligt avbrott i teorifabrikationen,
och för att undersöka, huru det förhöll
sig med saken, ringde Cramer för säkerhets skull
upp kandidaten.
</p>
<p>
Jo, det var riktigt. Han hade ej mottagit något
papper från Levison och kunde således intet
rapportera.
</p>
<p>
&mdash; Skönt, sade Cramer till Wolfgang, vi tycks
få litet lugn ovanpå stormen. Du skall se, att det
<span class='pagenum pncolor'><a id='page_62' name='page_62'></a>62</span>
till slut icke lyckas någon alls att förklara marsgåtan
och att pengarna äro dina.
</p>
<p>
&mdash; Tror du?
</p>
<p>
&mdash; Ja. Men vi få ju se, genmälde Cramer.
</p>
<p>
Det var, som om denna möjlighet med ens
stod klar för Wolfgang. Hela tiden, sedan onkelns
testamente upplästs för honom, hade han
varit liksom bedövad, som ett viljelöst redskap
i Cramers hand. Han vågade ej tänka på eventualiteten
av, att de tio millionerna verkligen
skulle bli hans utan en förtvivlad kamp &mdash; han
hade blivit en man, visserligen, men på ett föga
värdigt sätt: att, gälla vad det än vore, följa
Cramers anvisningar och tilltvinga sig arvet.
</p>
<p>
Men nu, sedan Cramer sagt farväl och avlägsnat
sig, stod allt detta klart för Wolfgang &mdash;
han måste handla och tänka självständigt &mdash; nu,
strax måste han börja. Detta stod alldeles tydligt
för honom.
</p>
<p>
Han slog sig ned framför sitt skrivbord, tände
en cigarr och lät de blå ringarne luftigt dansa mot
fönsterrutan.
</p>
<p>
Det tycktes honom, som hade utsikten, att
arvet <i>kunde</i> tillfalla honom utan någon handling,
som var på ett eller annat sätt ofin, gjort
honom till en annan och bättre människa.
</p>
<p>
Och nu ville han göra något &mdash; något alldeles
<span class='pagenum pncolor'><a id='page_63' name='page_63'></a>63</span>
självrådigt, något som Cramer ej hade med att
göra &mdash; ja, helst tvärt emot dennes råd och förmaningar.
</p>
<p>
Som han satt där försjunken i tankar, var det,
som togo rökringarne form och gestalt, och ur
rökmolnen trädde det fram bilden av en ung
flicka.
</p>
<p>
Ah &mdash; han kände mycket väl igen henne. Det
var den unga flickan, han sett i Levisons automobil,
och som då uppväckt hans intresse i så
hög grad.
</p>
<p>
Han kände en obetvinglig lust att göra hennes
bekantskap, att få återse henne.
</p>
<p>
Men huru?
</p>
<p>
Med ens slog det honom, att här kunde han
kombinera något, som gällde nytta och nöje.
Han ville strax avlägga Levison ett besök, en
privat, familjär visit, för att undersöka, huru det
förhöll sig med den omständigheten, att ingen
ny teori förgångna veckan inlämnats.
</p>
<p>
Sagt och gjort.
</p>
<p>
Wolfgang gjorde toalett och lät snart därefter
anmäla sig hos Levison.
</p>
<p>
Betjänten upplyste, att hans herre för ögonblicket
var upptagen, men om herr Schnitler
ville taga plats i salongen &mdash;
</p>
<p>
Wolfgang slog sig ned. Han hyste ett svagt
<span class='pagenum pncolor'><a id='page_64' name='page_64'></a>64</span>
hopp om, att den unga flickan skulle infinna sig,
ett hopp, som dock gäckades.
</p>
<p>
En dörr till ett angränsande rum stod på glänt.
Han gissade sig till, att det var biblioteket, ty
han hörde Levisons stämma talande med en
främmande herre. Bägge talade brutet; Levisons
språk med dess egendomligheter kände Wolfgang
redan förut, och den besökande bröt på
italienska.
</p>
<p>
Utan att behöva lyssna hörde Wolfgang varje
ord, som yttrades. Först föreföll det honom likgiltigt,
han tog en bok från bordet och bläddrade
i den, icke ägnande samtalet i biblioteket något
intresse. Men ett ord: »<i>marsgåtans lösning</i>»,
som uttalades av den besökande, fick Wolfgang
till att plötsligt spritta till.
</p>
<p>
Och det lönade väl mödan att höra efter.
Under samtalets gång blottades för honom en
hel komplott.
</p>
<p>
Den besökande, som av Levison kallades doktor
Martini, framkom med det förslaget, att Simon
skulle understödja honom med medel för
byggandet av världens starkaste teleskop &mdash;
genom det skulle han så observera Mars, han
skulle kunna framkomma med den enda riktiga
förklaringen. Därpå skulle Simon Levison och
<span class='pagenum pncolor'><a id='page_65' name='page_65'></a>65</span>
han dela rovet &mdash; tiomillionen &mdash; genom att taga
jämt hälften var.
</p>
<p>
De voro så ivriga, de bägge inne i biblioteket,
att de höjde rösterna mer och mer.
</p>
<p>
Till slut tycktes den skönaste enighet hava
uppnåtts, och Wolfgang fick till sin ytterliga
häpnad höra ännu en tredje röst från en person,
som hittills ej med ett ord förrått sin närvaro &mdash;
det var Cramers.
</p>
<p>
Där skulle delas och delas, det hela var planlagt
på Wolfgangs fullständiga ruin, och vännen
Cramers arbete bestod i att under hela tiden,
medan byggandet av jätteteleskopet pågick,
hålla Wolfgang i den djupaste okunnighet om
allt. För detta skulle han i dusör påräkna 500.000
mark av vardera herrarne, tillsammans en million
mark &mdash; i sanning en mycket god förtjänst.
</p>
<p>
Wolfgang var för häpen för att kunna tänka
klart och redigt. Så mycket begrep han emellertid,
att Cramer måste hava gått direkt från honom
till Simon.
</p>
<p>
Så uppgjordes planen.
</p>
<p>
Doktor Martini skulle, mot att Simon förskotterade
honom det belopp, som erfordrades
till byggandet av teleskopet &mdash; en jättestor spegel
&mdash; <i>om</i> han lyckades, överlåta fem millioner
på Levison. Spegeln skulle byggas &mdash; &mdash;.
<span class='pagenum pncolor'><a id='page_66' name='page_66'></a>66</span>
</p>
<p>
Just som platsen närmare skulle angivas och
Wolfgang skärpte sina öron till det yttersta, öppnades
dörren till ett tredje rum. Wolfgang såg
ditåt.
</p>
<p>
På tröskeln stod flickan från automobilen,
förvånad att finna en besökande i salongen och
måhända ännu mera häpen, då hon i honom igenkände
den man, vars ögon hon mött en gång
förut och som hon visste var löjtnant Wolfgang
Schnitler.
</p>
<p>
Wolfgang reste sig bugande, och flickan besvarade
med en lätt böjning på huvudet hans
hälsning. Hon ville just taga ett steg fram emot
honom, då han gjorde något, som kom henne
att ännu mera förvånas än för ett ögonblick sedan.
</p>
<p>
Löjtnant Schnitler närmade sig henne hastigt
men ljudlöst, med sitt ena finger betydelsefullt
lagt över munnen. Han grep henne fast men icke
omilt om ena handleden, och innan hon ännu
hunnit komma till besinning, hade han, utan att
ett ord växlats, tryckt in dörren, varigenom hon
kommit och bägge befunno sig i rummet innanför
salongen. Sedan han väl stängt dörren efter
dem, släppte han taget om handleden och sade:
</p>
<p>
&mdash; Förlåt.
</p>
<p>
Hon såg förundrad på honom, varken ond eller
ledsen, endast oförstående.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='EN_GEMENSAM_HEMLIGHET' id='EN_GEMENSAM_HEMLIGHET'></a>
<span class='pagenum pncolor'><a id='page_67' name='page_67'></a>67</span>
<h2 class='chapter'>KAP. VIII.</h2>
<h3><i>En gemensam hemlighet.</i></h3>
</div>

<p>
&mdash; Förlåt.
</p>
<p>
Hon tyckte han ej alls såg farlig ut. Visserligen
var hans sätt något olikt det hon väntat sig,
men 1950 års kvinnor voro ej så ytterligt nogräknade.
</p>
<p>
&mdash; Det hade kunnat gälla mitt liv, viskade han,
och flickan kom med ens in i rollen, att det gällde
tystnad, ehuru hon ej visste varför.
</p>
<p>
&mdash; Jag är löjtnant Wolfgang Schnitler, viskade
han. Jag har just i detta ögonblick blivit
sviken av dem jag trodde vara mina vänner.
Min ställning är ytterst obehaglig i detta hus för
tillfället. Jag kan ej säga mera nu. Men ni
skulle kunna hjälpa mig &mdash; &mdash;
</p>
<p>
&mdash; Men ni vet ju ej ens, vem jag är, sade flickan.
</p>
<p>
&mdash; Nej, fröken. Men lova mig för mitt livs
skull, att ni för ingen yppar, att jag den sista
kvarts timmen befunnit mig i salongen.
<span class='pagenum pncolor'><a id='page_68' name='page_68'></a>68</span>
</p>
<p>
&mdash; Är det så farligt?
</p>
<p>
&mdash; Ja.
</p>
<p>
&mdash; Gott, jag tror er och lovar att tiga.
</p>
<p>
&mdash; Tack. Nu måste jag bort. Säg, kan ni
möta mig i morgon &mdash; förlåt, men när det gäller
ens liv &mdash; och jag ser i er ett halmstrå &mdash; ni förstår
&mdash; kan ni? Vill ni?
</p>
<p>
Flickan såg på honom.
</p>
<p>
Det låg så mycken verklig ångest i hans blick,
att hon resolut svarade:
</p>
<p>
&mdash; Ja, jag vill möta er i morgon middag klockan
ett vid Brandenburger Thor.
</p>
<p>
&mdash; Tack.
</p>
<p>
&mdash; Och nu skall jag visa er en annan väg till
hallen &mdash; ni vill väl gå &mdash; jag tyckte ni nämnde
det.
</p>
<p>
&mdash; Ja, gå i all hemlighet och osedd.
</p>
<p>
Flickan förde honom genom en korridor ut till
hallen och försvann med en nick.
</p>
<p>
&mdash; Jag behöver ej träffa herr Levison, upplyste
Wolfgang den frågande betjänten, det var unga
fröken mitt besök egentligen gällde. Se här, och
han lät ett guldmynt falla i den bugande lakejens
hand, ni behöver ej alls nämna till herr Levison
om mitt besök.
</p>
<p>
Betjänten smålog.
</p>
<p>
Wolfgang hade kunnat slå honom för det flinet,
<span class='pagenum pncolor'><a id='page_69' name='page_69'></a>69</span>
men han måste behärska sig &mdash; allt berodde
på, att det ej blev känt, att han varit i huset
just nu &mdash; det var hans enda räddning, ty han
insåg tydligt, att personer, som Levison och
Cramer nu visat sig vara, icke skulle skona hans
liv om de upptäckte, att han listat ut deras anslag.
</p>
<p>
Han kom emellertid lyckligt och väl ut på gatan
och där smög han sig fram utmed husraden,
intill han nådde första tvärgata. Först då lugnade
han sig något. Han såg sig om efter en
automobil och åkte direkt hem.
</p>
<p>
&mdash; Mycket angenämt, resonerade han, ens
vänner, som man skall lita på, vända kappan efter
vinden. Det var således en komplott &mdash; Cramer
och Levison hava »arbetat» tillsammans i
den här saken. Tack! Men jag skall bliva dem
litet för slug. Hålla god min och låtsas om ingenting.
</p>
<p>
Så gingo hans tankar till den unga flickan.
Skulle även hon svika det förtroende, han ämnade
giva henne nästa dag? Nå, det fick han
tids nog veta. Han <i>måste</i> hava henne till förtrogen,
vem annan skulle kunna hålla honom à
jour med gubben Levisons planer, och dem måste
han veta, för att kunna komma dem på skam.
Ja &mdash; vem annan än hon &mdash; men vem var hon?
Hans dotter? Antagligen. Men skulle verkligen
<span class='pagenum pncolor'><a id='page_70' name='page_70'></a>70</span>
en dotter vilja spionera på sin far? Ja, det var
den stora frågan. I realiteten gjorde ju flickan
sin fader en tjänst genom att bidraga till att hans
nesliga plan förhindrades i dess utförande. Det
ville i alla fall varje sann kvinna göra. Men var
denna flicka en sann kvinna? Och Cramers ord,
när flickan mötte Levison i automobilen, stego
fram för honom &mdash; »det kan vara ett försåt, som
Levison lagt ut». Ja, det kunde vara det &mdash; men,
den, som sagt de orden, var ju själv en värre bedragare
än många.
</p>
<p>
Allt började gå runt för Wolfgang. Nej, det
fick gå bäst det gitte &mdash; han skulle väl av flickans
sätt i alla fall på något vis kunna sluta sig
till, om hon vore att lita på eller ej.
</p>
<p>
Det ringde.
</p>
<p>
&mdash; Cramer, tänkte Wolfgang. Gott &mdash; fort
in i rollen.
</p>
<p>
Mycket riktigt. Cramer inträdde med sitt
vanliga smil och i allt sig så lika, att Wolfgang
måste fråga sig själv om han ej rent av hade
drömt hela det ohyggliga samtalet. Men vart
ord Cramer yttrade, skorrade som en återklang
av rösten från Levisons bibliotek, när stämman
resonerade om procenter och dusör för att hålla
honom, Wolfgang Schnitler, i okunnighet under
vänskapens mask.
<span class='pagenum pncolor'><a id='page_71' name='page_71'></a>71</span>
</p>
<p>
Han ryste.
</p>
<p>
&mdash; Du mår inte bra? frågade Cramer deltagande.
</p>
<p>
&mdash; Jo, fullkomligt, gamle, gode vän.
</p>
<p>
De talades vid om likgiltiga saker, superade
tillsammans som vanligt och skildes på kvällen,
som om intet passerat.
</p>
<hr class='tb' />

<p>
Klockan ett nästa dags middag stod Wolfgang
väntande vid Brandenburger Thor.
</p>
<p>
Besynnerligt nog tvivlade han ej ett ögonblick
på, att flickan skulle hålla sitt ord.
</p>
<p>
En kvart över ett syntes emellertid ännu ingen
till. Klockan blev halv två och två. Ännu
ingen.
</p>
<p>
Wolfgang kände sig djupt besviken. Våt var
han av regnet trots paraplyn &mdash; ty det regnade
icke måttligt &mdash; och han skyndade in på närmaste
kafé för att medelst ett glas glödgat vin bringa
blodet i omlopp.
</p>
<p>
Svek på svek.
</p>
<p>
Nu var han förrådd från det hållet också. Nå,
vad kunde han egentligen mera vänta?
</p>
<p>
Trött på sig själv och hela tillvaron körde han
hem till sig.
<span class='pagenum pncolor'><a id='page_72' name='page_72'></a>72</span>
</p>
<p>
På hans arbetsbord låg en biljett.
</p>
<p>
Han bröt den.
</p>
<p>
Underskriften var Elli Zander.
</p>
<p>
&mdash; Elli Zander? Alldeles obekant, mumlade
Wolfgang.
</p>
<p>
&mdash; Förtroende mot förtroende, läste han. Ni
gav mig ert i går &mdash; jag ger er härmed mitt. En
herre av edra bekanta &mdash; en av dem, som i går
befann sig inne i biblioteket &mdash; har senaste tiden
förföljt mig med giftermålsanbud. I dag när
jag var på väg att träffa eder, såg jag, att
han iakttog mig och följde mig på avstånd. Då
jag ej ville, att han skulle se oss tillsammans &mdash;
för er skull &mdash; vågade jag ej infinna mig på det avtalade
stället. Jag föreslår er emellertid ett mycket
säkrare sätt att råkas. Jag passerar i eftermiddag
klockan fem Leipzigerstrasse 65. Var på
platsen, så stannar jag min bil ett ögonblick och
ni stiger in.
</p>
<p style='text-align: right; margin-right:4%'>
Elli Zander.
</p>
<p>
&mdash; Ändå en ljusglimt, sade Wolfgang för sig
själv. Men Cramer! Åter falskt spel. Han
varnar mig för flickan och gör själv försök till
att närma sig henne. Gott &mdash; klockan fem. Elli
Zander? Jag undrar, i vilket förhållande hon
står till gubben Levison? Niece kanske. I alla
fall icke dotter.
<span class='pagenum pncolor'><a id='page_73' name='page_73'></a>73</span>
</p>
<p>
Så började han undersöka sina känslor för
den unga flickan. Kärlek? Nej. Hon var söt,
tilldragande, helt från de täcka ansiktsdragen
till den lilla, pikanta foten &mdash; det var allt.
</p>
<p>
Åter stod den falske vännen för honom &mdash; nej,
ut i staden, för allt i världen ville han inte just
nu träffa Cramer.
</p>
<p>
Och Wolfgang Schnitler begav sig ut i stadens
vimmel.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='BUNDSFRVANTER' id='BUNDSFRVANTER'></a>
<span class='pagenum pncolor'><a id='page_74' name='page_74'></a>74</span>
<h2 class='chapter'>KAP. IX.</h2>
<h3><i>Bundsförvanter.</i></h3>
</div>

<p>
Mötet klockan 5 fick ett lyckligare resultat
än det föregående. Precis på minuten stannade
en automobil på den uppgivna platsen och en
liten behandskad hand vinkade åt Wolfgang.
</p>
<p>
&mdash; Till Treptow, beordrade Elli Zander, när
hennes kavaljer steg in.
</p>
<p>
Han såg frågande på henne.
</p>
<p>
&mdash; Ja, svarade hon, vi resa till Treptow och vidare
så länge samtalet varar. Kan ni tänka er en
säkrare plats än i en automobil, om man vill tala
i fred och ro?
</p>
<p>
&mdash; Nej, medgav han, härligt.
</p>
<p>
Han frågade henne om hennes ställning i Levisons
hus, och hon svarade honom, att hon var
Simons systerdotter. Som helt ung hade hon
blivit fader- och moderlös och Levison upptog
henne då, som änkling och barnlös, i sitt hem.
Hon beskrev sin morbror som en älsklig och nobel
man, som gjort allt för henne. Hon var så rörande
<span class='pagenum pncolor'><a id='page_75' name='page_75'></a>75</span>
i sin beskrivning, att det stack Wolfgang, att
han snart måste göra mindre fördelaktiga avslöjanden
om morbrodern.
</p>
<p>
Därpå övergick Elli av sig själv till att tala om
Cramer och hans tilltag.
</p>
<p>
&mdash; Jag utstår ej den mannen, förklarade hon.
Det är något i hela hans sätt, som verkar frånstötande;
han påminner mig alltid om en kall och
klibbig groda. Hans artigheter äro fadda och
dumma. Jag kan ej begripa, varför han skall
vända sig till mig med sitt frieri. Jag har aldrig
uppmuntrat honom det minsta. Men han spekulerar
väl på de pengar, han tror, att jag får ärva
efter morbror. Usch! Men nu till er och edra
angelägenheter, löjtnant Schnitler, vi ha sannerligen
talat nog om mina.
</p>
<p>
&mdash; Som ni vet, började Wolfgang.
</p>
<p>
&mdash; Ja, vänta litet, avbröt honom fröken Zander,
jag skall berätta er, vad jag redan vet om er,
så får ni fortsätta.
</p>
<p>
Hon omnämnde nu, vad tidningarna redan
meddelat om marsdonationen och om hur hennes
morbror trätt stödjande emellan med den mindre
donationens placerande på rätt man. Hon visade,
att hon mycket väl begrep faran, Wolfgang löpte
att mista sina millioner, om gåtan löstes.
</p>
<p>
&mdash; Så långt känner jag alltså allt, slutade hon,
<span class='pagenum pncolor'><a id='page_76' name='page_76'></a>76</span>
men om detta, att ert liv svävar i fara, har jag ej
minsta aning. Nu är jag idel öra.
</p>
<p>
Wolfgang visste ej, hur han skulle börja.
</p>
<p>
&mdash; Först en fråga.
</p>
<p>
&mdash; Var så god.
</p>
<p>
&mdash; Det gäller er morbror.
</p>
<p>
&mdash; Ja &mdash; vad mera.
</p>
<p>
&mdash; Det jag nu skall berätta er, ställer honom i en
ogunstig dager.
</p>
<p>
&mdash; Men vem har <i>rätten</i> på sin sida? frågade
flickan.
</p>
<p>
&mdash; Jag.
</p>
<p>
&mdash; Gott &mdash; jag vill höra på.
</p>
<p>
&mdash; Men kan ni giva mig ert heligaste löfte, att
vad jag nu anförtror er stannar emellan oss, att
ni ej upprepar en stavelse för någon.
</p>
<p>
&mdash; Ja, om det ej skadar morbror.
</p>
<p>
&mdash; Det gagnar honom, ty det förhindrar en
dålig handling.
</p>
<p>
&mdash; Så lovar jag er heligt, att ej röja för någon,
vad ni nu säger mig, sade flickan och lade sin
behandskade hand i hans.
</p>
<p>
&mdash; Tack, fröken Zander.
</p>
<p>
Wolfgang berättade nu allt han hört.
</p>
<p>
Elli hörde på, då och då interfolierande med
små bemärkningar såsom åh &mdash; nej, vad säger
<span class='pagenum pncolor'><a id='page_77' name='page_77'></a>77</span>
ni &mdash; nedrigt &mdash; och liknande, och när han slutat
sade hon:
</p>
<p>
&mdash; Jag kan ej alls fatta detta. Morbror, som
ej vill en katt något ont. Skulle han vara inblandad
i en så usel komplott?
</p>
<p>
&mdash; Ja, det finns något, som heter affärsmoral,
och det är en moral för sig själv, filosoferade
Wolfgang. De präktigaste människor falla understundom
offer för den.
</p>
<p>
Elli Zander satt tyst en stund.
</p>
<p>
&mdash; Och vad skall jag så hjälpa er med? Vill ni,
att jag talar förnuft med morbror och får honom
på andra tankar? frågade hon till slut.
</p>
<p>
&mdash; Nej, nej, utbrast Wolfgang. Nej, vad jag
menade är detta: Ni får försöka att vinna er morbrors
förtroende; rent av sagt spionera på honom,
så att jag kan veta, hur saken framskrider. Doktor
Martini har fått kapital av er morbror till
att förfärdiga världens största reflektor eller vad
det nu heter. För mig gäller det att få veta, <i>var</i>
den skall byggas.
</p>
<p>
&mdash; Ah.
</p>
<p>
&mdash; Ja. Anser ni, att det vore ett brott, om jag
gjorde allt, som stode i min makt för att förstöra
denna apparat, som bygges i avsikt att totalt
ruinera mig?
</p>
<p>
&mdash; Nej, icke under sådana förhållanden. Ni
<span class='pagenum pncolor'><a id='page_78' name='page_78'></a>78</span>
har ju kniven på er strupe. Men &mdash; en sak &mdash; ni
talade om en direkt livsfara &mdash; vad menade ni
med det?
</p>
<p>
&mdash; Jag menade närmast, att om Cramer och
Martini finge reda på, att jag anar något om deras
plan, skulle de finna det bekvämast att helt enkelt
låta mig försvinna.
</p>
<p>
Flickan tänkte sig om.
</p>
<p>
&mdash; Ja, ni har nog rätt, sade hon. Ja, ja. Jag
ser nu, att jag måste hjälpa er. Ni kan fullt lita
på mig, löjtnant Schnitler &mdash; ni skall få alla de
underrättelser, jag kan giva er.
</p>
<p>
&mdash; Bundsförvanter alltså, sade Wolfgang.
</p>
<p>
&mdash; Ja, bundsförvanter, svarade flickan och
räckte honom handen.
</p>
<p>
Automobilen förde de två åter tillbaka från
förstaden till Berlins mera trafikerade gator.
Regnet, som under resan från staden fallit stritt,
hade upphört, och solen lyste från en hög himmel.
</p>
<p>
&mdash; Jag skall låta er höra från mig, så fort något
är att meddela, sade Elli vid avskedet.
</p>
<p>
&mdash; Hoppas att det blir snarast möjligt, svarade
Wolfgang, i det han höll hennes hand längre än
det strängt taget erfordrades.
</p>
<p>
Flickan rodnade och drog sig tillbaka.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='FRSTA_STEGET' id='FRSTA_STEGET'></a>
<span class='pagenum pncolor'><a id='page_79' name='page_79'></a>79</span>
<h2 class='chapter'>KAP. X.</h2>
<h3><i>Första steget.</i></h3>
</div>

<p>
Den tjugoåriga Elli Zander lutade sig tillbaka
i automobilen, efter att hon beordrat chauffören
att hålla ett par hus från morbroderns. En lätt
rodnad färgade hennes kinder. Denna upplevelse
var ny för henne och ägde ett lockande behag.
Det låg något pikant över denna gemensamma
hemlighet, något okänt och tilldragande, tyckte
hon.
</p>
<p>
Morbroderns plan att störta Wolfgang föreföll
henne avskyvärd &mdash; hon kunde ej riktigt
sätta sig in i den, men hon skyllde på affärsmoralen
för att på något sätt kunna förklara sig
handlingen.
</p>
<p>
Och nu skulle hon börja behandlingen av Levison.
Hon kände gott taktiken. Hon hade använt
den många gånger förr med gott resultat. Det
var endast att låtsa sig vara litet krasslig, strax
blev gubben förvandlad till det medgörligaste
lamm &mdash; hon kunde linda honom om sitt finger.
<span class='pagenum pncolor'><a id='page_80' name='page_80'></a>80</span>
</p>
<p>
Hon började strax.
</p>
<p>
Men försöket slog alldeles fel. Levison kunde
på intet sätt förmås att yppa något.
</p>
<p>
Elli insåg snart, att här kunde hon »arbeta»
med konstgjort illamående i femtio år utan resultat;
något annat och mera raffinerat måste
tillgripas.
</p>
<p>
Snart hade hon funnit en ny anfallsplan och
Levison blev mycket förvånad, då hans systerdotter
en dag yttrade till honom:
</p>
<p>
&mdash; Morbror. Jag är en allt för onyttig samhällsmedlem.
</p>
<p>
Han såg upp småleende och frågade, vad hon
menade, och om hon ej ansåge det vara alldeles
nog, att hon med sin munterhet och älsklighet
kastade litet solsken över hans annars så ödsliga
liv.
</p>
<p>
&mdash; Det ena hindrar väl ej det andra, svarade
flickan. Jag vill utföra något i livet &mdash; tjäna
pengar själv och ändå vid sidan av detta vara
densamma för dig, som du tycker, att jag är nu.
</p>
<p>
&mdash; Nå, nå, varför icke? Har du något förslag?
undrade morbrodern.
</p>
<p>
&mdash; Ja, svarade flickan raskt, ja, jag har ett
ypperligt förslag.
</p>
<p>
Levison såg förvånad på henne. Han anade
redan en affär.
<span class='pagenum pncolor'><a id='page_81' name='page_81'></a>81</span>
</p>
<p>
Elli fortsatte:
</p>
<p>
&mdash; Jag vill bli astronom &mdash; ägna mig åt upptäckten
av Marsgåtan &mdash;
</p>
<p>
&mdash; Håll, håll, vad menar du?
</p>
<p>
&mdash; Jag vill lösa problemet, morbror.
</p>
<p>
Nu hade Elli beräknat, att morbrodern skulle
blotta sig &mdash; säga, att detta skulle hon ej bry sig
om, ty det vore redan i görningen och dymedelst
hoppades hon lista ut något om hemligheten med
doktor Martini &mdash; men nej. Intet sådant inträffade.
Morbrodern tog henne blott leende under
hakan och sade skrattande:
</p>
<p>
&mdash; Gör tu tet, min stumpa, gör tu tet!
</p>
<p>
Hon blev blossande röd. Det var så förödmjukande
att välva stora planer i sin själ och så nolens
volens bli ansedd som en liten barnunge, att tårarne
nästan kommo henne i ögonen.
</p>
<p>
De bägge gingo som katten kring het gröt och
hemligheten, som de bägge visste, ville eller kunde
ingen av dem beröra.
</p>
<p>
&mdash; Gott, tänkte flickan, jag får finna på en annan
plan, och i hennes livliga hjärna uppstodo
samtidigt tvenne idéer. Hon hade föresatt sig
att hålla sitt löfte till Wolfgang, och hennes misslyckande
endast eggade henne till ytterligare
ansträngningar.
</p>
<p>
Den ena av planerna var att närma sig Cramer
<span class='pagenum pncolor'><a id='page_82' name='page_82'></a>82</span>
för att se, om hon av honom kunde lista ut något
av intresse. Cramer besökte ofta Levison och
underlät aldrig att efterhöra fröken Ellis befinnande.
</p>
<p>
Men det var, som hade alla makter sammangaddat
sig mot Elli. Cramer var som muren eller
för att använda flickans egna ord »inte bara kall
och klibbig som en padda, utan lika tyst. Han
kväker ett par platta artigheter men tiger förresten.»
</p>
<p>
Hon insåg snart det fullkomligt fruktlösa i denna
taktik.
</p>
<p>
På detta sätt svann det en vecka &mdash; det gick
tvenne. Hon kunde ej meddela Wolfgang något,
ty intet hade ju hänt.
</p>
<p>
I alla fall sände hon honom en biljett, när de
fjorton dagarne förlupit.
</p>
<p>
I den sade hon honom, att hon försökt allt, men
hittills misslyckats. Nu hade hon endast en enda
plan oförsökt &mdash; den skulle hon realisera nästa
dag.
</p>
<p>
Wolfgang, som flera gånger om dagen väntade
att höra något från sin nya bundsförvant, blev
stormande glad, när biljetten med den kända
handstilen äntligen kom. Och fastän innehållet
ej bragte honom några underrättelser av vikt,
gladde det honom därigenom, att det visade, att
<span class='pagenum pncolor'><a id='page_83' name='page_83'></a>83</span>
flickans intresse för honom var oförminskat och
levande. Han grep sig själv i att kyssa den parfymerade
lilla lappen och då han märkte detta,
ryckte han till, halvt generad.
</p>
<p>
&mdash; Vad nu? tänkte han, är jag på väg att bli
förälskad! Det måste bestämt kännas på det
här sättet.
</p>
<p>
&mdash; Vad månne hon menar med de sista orden:
»Ett sätt återstår mig; det är riskabelt, men jag
tänker försöka det i morgon.» Jag undrar, vilken
plan hon nu lagt upp.
</p>
<p>
Det smickrade hans fåfänga detta ord »riskabelt»,
använt av en kvinna och för hans skull.
</p>
<p>
Och med drömbilden av den unga flickan
hägrande för sin inre syn, slumrade han in.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='STLDEN' id='STLDEN'></a>
<span class='pagenum pncolor'><a id='page_84' name='page_84'></a>84</span>
<h2 class='chapter'>KAP. XI.</h2>
<h3><i>Stölden.</i></h3>
</div>

<p>
Hela nästa dag väntade Wolfgang på ytterligare
besked från Elli. Men dagen förflöt och intet
hördes av.
</p>
<p>
Cramer besökte honom och uttalade sin förundran
över, att Wolfgang föreföll så nervös.
</p>
<p>
&mdash; Och detta just nu, bäste vän, sade Cramer,
just nu, när allt ser ut, att ordna sig för dig på
bästa sätt.
</p>
<p>
&mdash; Vad menar du? undrade Wolfgang.
</p>
<p>
&mdash; Teorierna hava slutat att strömma in;
Kuntze har ej på flera veckor fått något mera att
svara på, tyckte Cramer.
</p>
<p>
&mdash; Och &mdash; därav sluter du?
</p>
<p>
&mdash; Att det bästa hopp för dig förefinnes &mdash; det
ser ut, som om marsgåtan för alltid skulle förbli
olöst.
</p>
<p>
Wolfgang måste i sitt stilla sinne beundra denna
kalle hycklares förställningskonst och spel.
Vilken genompiskad skälm måste han ej vara.
<span class='pagenum pncolor'><a id='page_85' name='page_85'></a>85</span>
</p>
<p>
Schnitler lovade att bättra sina nerver för
framtiden, solande sig i det ljusa hopp, som vännen
Cramer ingöt i hans själ.
</p>
<p>
Dagen därpå gick in med festlig sol på den halvklara
himlen och Wolfgang tänkte, att denna dag,
som började så glatt som ett avbrott efter en
lång regnperiod, liksom var ett varsel om goda
underrättelser. Med glatt mod öppnade han sin
morgontidning. Hans blickar gledo över spalterna
med ledare, legala notiser &mdash; halt, vad var detta &mdash;
<i>Den trådlösa telefonen</i>, stod det med feta typer.
<i>De tvenne enda existerande exemplaren stulna.
Gärningsmannen försvunnen.</i>
</p>
<p>
&mdash; Stopp, utbrast Wolfgang, »den trådlösa
telefonen» &mdash; jag tycker jag minnes något om
den. Jag har sett den en gång &mdash; när &mdash; Ah &mdash;
jag minns allt &mdash; det var ju gubben Levisons
stolthet &mdash; den där lilla apparaten, han visade oss
vid sitt besök hos mig.
</p>
<p>
Han läste artikeln:
</p>
<p>
&mdash; I går eftermiddag anmäldes till detektiva
polisen, att den bekante uppfinnaren Willson
förlorat en synnerligen kostbar apparat &mdash; hans
senaste uppfinning, den trådlösa telefonen. Herr
Willson bar beständigt denna apparat, som är
mycket liten, på sig. I går bar han den som vanligt
i sin ytterrocks innerficka. Han fick ej på
<span class='pagenum pncolor'><a id='page_86' name='page_86'></a>86</span>
hela förmiddagen tillfälle att använda den och
på eftermiddagen, när han ville framtaga apparaten
ur fickan, var den försvunnen.
</p>
<p>
Man skulle vara frestad att antaga, att detta
endast vore en ren tillfällighet &mdash; att Willson råkat
tappa instrumentet på ett eller annat sätt
&mdash; men ett par timmar senare anmäldes ett nytt
brott &mdash; maken till Willsons telefon hade också
stulits. Det existerar blott tvenne apparater i
världen &mdash; uppfinnarens egen och dess fullständiga
like, som inköpts av bankir Simon Levison
och i vars ägo den hittills befunnit sig.
</p>
<p>
Bägge dessa oersättliga apparater ha i går eftermiddag
eller middag stulits och det besynnerliga
är, att Willson i går middags avlade ett
besök just hos Levison. Man skulle kunna förmoda
att stölden begåtts därstädes, medan Willsons
ytterrock hängde i tamburen. Men en noggrann
husundersökning hos Levison har ej bragt
något i dagen. Betjänten, som vistades i tamburen,
där överrocken hängde under Willsons besök
inne hos Levison, försäkrar, att ingen främmande
person synts till, och betjänten själv är höjd
över alla misstankar.
</p>
<p>
Willson kan ej försäkra, om apparaten just i
det Levisonska huset blivit stulen, men att här
föreligger en kombination, tycks vara givet.
<span class='pagenum pncolor'><a id='page_87' name='page_87'></a>87</span>
</p>
<p>
Det uppstår nu en fråga: Motivet till stölderna.
</p>
<p>
Om en konkurrerande uppfinnare velat bemäktiga
sig telefonapparaten för att studera dess tillverkningssätt
och konstruktion hade det ju varit
tillräckligt, att stjäla <i>den ena</i> av de alldeles likadant
konstruerade apparaterna och icke utsätta
sig för risken av upptäckt genom att bemäktiga
sig även den andra. Detta motiv kan
således med ens förkastas.
</p>
<p>
Troligare förefaller det antagandet, att tjuven
har för avsikt att åstadkomma en spioneringsanordning.
Man tänke sig nämligen, vilka möjligheter
den trådlösa telefonen öppnar för sådant.
Den ena lilla apparaten anbringas osedd
i det rum, varest ett konspirerande samtal pågår
&mdash; den andra befinner sig i avlyssnarens rum.
Denne senare kan då höra varje ord, som konspiranterna
yttra &mdash; själv osedd och oanad.
</p>
<p>
Ännu ett antagande kan göras, det nämligen,
att tjuvarne äro <i>två</i> uppfinnare, som oavhängigt
av varandra och av en ren händelse råkat att
stjäla var sin apparat ungefär samtidigt.
</p>
<p>
Saken är överlämnad till en av våra mest
framstående detektiver till vidare utredning.
</p>
<p>
Wolfgang drog en djup suck.
</p>
<p>
&mdash; Aha &mdash; tänkte han, <i>detta</i> var hennes plan.
<i>Hon</i> är det, som tagit de bägge apparaterna &mdash;
<span class='pagenum pncolor'><a id='page_88' name='page_88'></a>88</span>
den ur Willsons rock var det ej svårt att tillgripa
och i morbroderns bibliotek går och kommer
hon ju som hon vill.
</p>
<p>
Men så kom samma fråga för honom, som den,
som framkastats av tidningsmannen: motivet &mdash;
motivet som drivit <i>flickan</i> till handlingen. Kunde
hennes intresse för honom vara så stort, att
hon vågade en sådan sak för hans skull? Kanske
&mdash; i hennes biljett stod ju ordet »riskabelt» alldeles
tydligt. Men då måste intresset hava övergått
till något mera än blott hjälpsamhet &mdash; ja,
hon måste ju älska honom.
</p>
<p>
Och med detsamma han tänkt tanken, gick det
som en sällhetsrysning genom hela hans varelse.
En sådan kvinnas kärlek &mdash; en kvinnas, som kunde
våga sådana medel &mdash; det måste vara något
som ej beskärdes varje man.
</p>
<p>
Wolfgang förstod för en gångs skull jesuiternas
»ändamålet helgar medlen», och han beundrade
det mod, den unga flickan måste äga för att kunna
begå en handling, som denna.
</p>
<p>
Han gick i en oerhörd spänning hela dagen och
väntade på underrättelser från henne &mdash; antingen
att hon lyckats uppspåra något &mdash; ty det var ju
klart, att det var avsikten med telefonerna &mdash;
eller, vad värre vore, att hon ertappades och finge
utstå obehag.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='DET_MYSTISKA_PAKETET' id='DET_MYSTISKA_PAKETET'></a>
<span class='pagenum pncolor'><a id='page_89' name='page_89'></a>89</span>
<h2 class='chapter'>KAP. XII.</h2>
<h3><i>Det mystiska paketet.</i></h3>
</div>

<p>
Som en förlösande tilldragelse mitt i hans oro
anlände nästa dags förmiddag ett brev från fröken
Elli Zander. Det var kort och rakt på sak
och innehöll endast en uppmaning till Wolfgang
att liksom förra gången möta henne å uppgiven
plats, dit hon skulle komma i automobil samma
dag.
</p>
<p>
Åter möttes de två och åter ställdes färden
till en av förstäderna, men denna gång hade
vädrets ombytliga makter gynnat dem. Det
var ett härligt, solbestrålat höstlandskap, som
utbredde sig genom automobilens fönster. Men
ingen av dem hade tid eller lust att hängiva
sig åt utsikten.
</p>
<p>
Wolfgang såg på sin reskamrat, deras ögon
möttes och i den blicken visste bägge, att de tillhörde
varandra.
</p>
<p>
Den unge mannen fattade flickans hand.
</p>
<p>
&mdash; Tack, sade han.
<span class='pagenum pncolor'><a id='page_90' name='page_90'></a>90</span>
</p>
<p>
Detta handtryck var liksom damluckans regel
&mdash; det drog ifrån fördämningen och flödet &mdash; ordflödet
släpptes lös. Elli började sin berättelse.
</p>
<p>
&mdash; Ni har väl sett i tidningarna?
</p>
<p>
&mdash; Ja, och jag anar, att ni står bakom.
</p>
<p>
&mdash; Jag gör det &mdash; om än ej på det sätt, som
tidningarne berätta eller antaga.
</p>
<p>
Wolfgang såg upp förvånad.
</p>
<p>
&mdash; Huru?
</p>
<p>
&mdash; Ja, gissa ni. Jag har telefonerna &mdash; jag har
själv tagit dem, men ej stulit dem.
</p>
<p>
&mdash; Men »taga» och »stjäla» är väl detsamma?
</p>
<p>
&mdash; Nej &mdash; det kan vara en himmelsvid skillnad
på de ordens betydelse.
</p>
<p>
&mdash; Har ni lånt dem då? undrade Wolfgang.
</p>
<p>
&mdash; Nej, jag vill berätta er, hur allt gått till.
Min morbror var alldeles omöjlig att få till att
omtala någonting. Herr Cramer likaså &mdash; &mdash;
</p>
<p>
&mdash; Cramer?
</p>
<p>
&mdash; Ja &mdash; jag låtsade, som vore jag honom gunstig.
</p>
<p>
&mdash; Den skurken &mdash;
</p>
<p>
&mdash; Ja, ni kan tro, att det kostade på. Men låt
mig fortsätta. Intet lyckades och jag hade mitt
löfte till er att försöka allt. Det var då jag kom
att tänka på telefonerna. Nu är det så, ser ni,
att allt skall vara <i>affär</i> för morbror Simon. Nåväl,
<span class='pagenum pncolor'><a id='page_91' name='page_91'></a>91</span>
jag fick lista ut ett sätt, varpå jag kunde få fatt
i telefonerna för att med dem spionera ut morbror
&mdash; ett sätt, som samtidigt var en affär för
honom.
</p>
<p>
&mdash; Ja, men det är väl alldeles otänkbart! utbrast
Wolfgang.
</p>
<p>
Elli smålog slugt.
</p>
<p>
&mdash; Å &mdash; kvinnans list, vet ni, övergår och så
vidare, skrattade hon. Jag fann sättet.
</p>
<p>
&mdash; Att komma över telefonerna, så att det verkligen
blev en fördel därmed för er morbror?
Å &mdash; ni skämtar bara, sade Wolfgang.
</p>
<p>
&mdash; Nej, affärsanlag ligga nog i släkten, antager
jag, upplyste fröken Zander. Jo, jag sade så här
till min morbror: &mdash; Det är ju du och Willson
som äga den trådlösa telefonen, sade jag. &mdash; Ja,
svarade han. &mdash; Men den affären tycks ej gå
framåt, fortsatte jag. &mdash; Nej, medgav han. &mdash;
Vet du felet? frågade jag. &mdash; Nej, på min ära,
svarade morbror. &mdash; För litet reklam, sade jag.
Tror du det? Vi kunna ju ej ännu börja med annonser,
invände han. Jag sade honom då min
plan.
</p>
<p>
&mdash; Nå? undrade Wolfgang i spänning.
</p>
<p>
&mdash; Vi arrangera en stöld, föreslog jag, fortsatte
den unga flickan. Min morbror såg skarpt på
mig och sade: &mdash; Idén är helt enkelt syperb, min
<span class='pagenum pncolor'><a id='page_92' name='page_92'></a>92</span>
flicka. Så såg han ännu skarpare på mig och
yttrade: &mdash; Alla tidningar skola gå i fällan &mdash;
präktigt &mdash; de komma att skrika om »den oersättliga
förlusten», »den geniale Willsons härliga
uppfinning» &mdash; ja, min flicka, idén är briljant &mdash;
en sjudundrande reklam.
</p>
<p>
Wolfgang satt alldeles häpen.
</p>
<p>
&mdash; Och sedan? Så fick ni telefonerna?
</p>
<p>
&mdash; Å nej, skrattade flickan, så lätt gick det ändå
inte. Min morbror såg ännu mycket, mycket
skarpare på mig, så skarpt, vet ni, att jag <i>kände</i>
hur hans blick trängde rakt in i min själ och så
frågade han: &mdash; Vilket <i>motiv</i> har du för att
komma med detta förslag. &mdash; Att svara, att det
endast var min kärlek till honom som morbror,
hade ej passat &mdash; jag svarade: &mdash; Å &mdash; det är
kanske dumt, men det är ett par väninnor, som
jag gärna ville spionera litet på. Han hytte åt
mig med fingret och sade: &mdash; Du lilla skojare!
Men hur det var, gick han in på förslaget och
Willson visade sig också alldeles förtjust över
detsamma.
</p>
<p>
&mdash; Och så fick ni telefonerna? Jag måste säga
det samma som er morbror: Ni lilla skojare!
</p>
<p>
Flickan skrattade.
</p>
<p>
&mdash; Ja, svarade hon, jag fick dem. Den ena
listade jag upp på min morbrors högsta bokhylla
<span class='pagenum pncolor'><a id='page_93' name='page_93'></a>93</span>
i biblioteket &mdash; den andra tog jag in i mitt rum.
Och i går &mdash;
</p>
<p>
&mdash; Nå &mdash; i går? undrade Wolfgang.
</p>
<p>
&mdash; I går satt jag hela tiden uppe på mitt rum
&mdash; jag hade migrän.
</p>
<p>
Wolfgang skrattade.
</p>
<p>
&mdash; Och resultatet? frågade han. Lyckades
ni att uppspåra något?
</p>
<p>
&mdash; <i>Allt</i>, svarade flickan.
</p>
<p>
Wolfgang blev så häpen, att han spratt upp.
</p>
<p>
&mdash; Vad? Verkligen!
</p>
<p>
&mdash; Som jag säger. Doktor Martini och Cramer
kommo på besök till morbror. Den telefonen
är en underbar uppfinning &mdash; jag hörde mycket
tydligare i den än i en vanlig telefon med tråd &mdash;
är inte det besynnerligt?
</p>
<p>
&mdash; Jo, medgaf Wolfgang. Och vad hörde ni?
</p>
<p>
&mdash; Platsen, tiden, alltsammans.
</p>
<p>
&mdash; Och var skall den underbara spegeln byggas?
</p>
<p>
&mdash; På en liten ö ej långt från Korsika, svarade
flickan. Ön beskrevs av doktor Martini som
liten och obebodd.
</p>
<p>
&mdash; Obebodd där nere, det var underligt.
</p>
<p>
&mdash; Ja. Det tyckte morbror också.
</p>
<p>
&mdash; Och vad berodde det på? Nämnde han något
om det, den där Martini?
</p>
<p>
&mdash; Ja. Ön är vulkanisk och intet växer på den.
<span class='pagenum pncolor'><a id='page_94' name='page_94'></a>94</span>
</p>
<p>
&mdash; Och den heter?
</p>
<p>
&mdash; Salpiso, svarade flickan och öppnade sin
handväska. Ur denna framtog hon ett sammanviket
papper och räckte Wolfgang det.
</p>
<p>
&mdash; Jag kan stenografi, upplyste hon. Jag
nedskrev allt stenografiskt &mdash;
</p>
<p>
&mdash; Men jag har ej lärt &mdash;
</p>
<p>
&mdash; Det gör intet, detta är omskrivet på vanligt
språk. Var så god, där finner ni alla detaljer
&mdash;
</p>
<p>
&mdash; Å &mdash; fröken Zander, sade Wolfgang, i det
han mottog papperet, jag är er stor tack skyldig.
Jag vet ej hur jag skall kunna tacka er nog.
</p>
<p>
&mdash; Vad det beträffar, svarade flickan raskt, så
är den enda tack jag begär, att ni reder upp den
här härvan, så att morbror ej begår denna avskyvärda
handling.
</p>
<p>
Hade automobilen i detta ögonblick kört ned
i en avgrund, kunde dess fall dock ej blivit så
stort som Wolfgangs nedstörtande från höjderna
vid dessa ord. Hela teorin om att det var för
<i>hans</i> skull, flickan offrat och vågat så mycket,
ramlade. Det var för att rädda morbrodern, hon
gjort allt. Nåja &mdash; vad kunde han mera begära
&mdash; intet. Men när en man såras i sin ömmaste
punkt, fåfängan, tappar han som regel alldeles
den tråd, som hans logik och annars klara tankegång
<span class='pagenum pncolor'><a id='page_95' name='page_95'></a>95</span>
spänner mellan orsak och verkan. Med få
ord, denna tråd, som förr lett honom, förlorar
bägge hållpunkterna och mannen trasslar in sig
i härvan.
</p>
<p>
Elli Zander var människokännare. Hon märkte,
att något, ett eller annat, sårat Wolfgang.
Denne blev med ens tyst och sluten och den sorglösa,
glättiga blicken syntes ej mera i hans ögon.
Men den unga flickan var även något mera än
blott och bart människokännare. Hon var klok.
Och därför låtsade hon om intet utan fortsatte
samtalet enkelt och okonstlat. Men hon bytte
om samtalsämne; hon började att tala om den
härliga natur, de just reste igenom.
</p>
<p>
&mdash; Se, se, sade hon och pekade upp mot en kulle,
där uppe måste det vara en härlig utsikt.
</p>
<p>
Wolfgang såg i den angivna riktningen.
</p>
<p>
Det var en ås, trädbevuxen och i höstens
rika färger. Längst uppe på dess krön låg ett
litet, inbjudande värdshus &mdash;
</p>
<p>
En plötsligt tanke sköt igenom Wolfgang.
</p>
<p>
&mdash; Vi resa dit och vila oss ett slag, föreslog
han, och då Elli nickade samtyckande, gav han
chauffören order om att köra upp på kullen.
</p>
<p>
De stego ur automobilen vid värdshusets
trädgårdsport och Wolfgang bjöd flickan sin arm.
I det de närmade sig huset slet Elli sig lös med
<span class='pagenum pncolor'><a id='page_96' name='page_96'></a>96</span>
ett utrop och skyndade tillbaka till åkdonet.
Wolfgang såg förundrad efter henne.
</p>
<p>
Han såg, hur hon steg in i automobilen, böjde
sig ned och upptog ett paket, med vilket hon
snabbt återvände.
</p>
<p>
&mdash; Så, viktigt? undrade Wolfgang leende, betraktande
paketet.
</p>
<p>
&mdash; Ja, mycket &mdash; för er.
</p>
<p>
&mdash; För mig?
</p>
<p>
&mdash; Ja, för framtiden.
</p>
<p>
&mdash; Jag förstår icke.
</p>
<p>
&mdash; Det är de två telefonerna, svarade flickan.
Tänk, om de stulits.
</p>
<p>
Vid de sista orden måste Wolfgang småle; de
stulna telefonerna finge ej stjälas.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='DOKTORNS_PLAN' id='DOKTORNS_PLAN'></a>
<span class='pagenum pncolor'><a id='page_97' name='page_97'></a>97</span>
<h2 class='chapter'>KAP. XIII.</h2>
<h3><i>Doktorns plan.</i></h3>
</div>

<p>
Det kom åter en varm blick i Wolfgangs ögon,
när han hörde Ellis resonemang om, att hon
räddat telefonerna, och då hon räckte honom
paketet med orden:
</p>
<p>
&mdash; Akta dem som er ögonsten, de kunna komma
väl till pass, såg han på henne med en värme
och känsla, som gjorde, att den unga flickan instinktivt
ryckte till.
</p>
<p>
Hennes sätt blev plötsligt reserverat &mdash; det
var, som anade hon, att Wolfgang möjligen skulle
säga något, som hon ej alls ville svara på under
de närvarande pinsamma omständigheterna.
</p>
<p>
De drucko ett glas vin på värdshuset och Ellis
yrkade på, att hennes notater skulle genomgås.
</p>
<p>
&mdash; Å &mdash; det hinna vi alltid med, svarade Wolfgang,
låt oss nu njuta av detta flyktiga ögonblick
i den härliga höststämningen.
</p>
<p>
&mdash; Nej, svarade flickan bestämt, det är viktigare,
att vi tala om edra affärer.
<span class='pagenum pncolor'><a id='page_98' name='page_98'></a>98</span>
</p>
<p>
Wolfgang betänkte sig. Ja, naturligtvis hade
hon rätt. Han fann sig själv taktlös &mdash; för henne
var det ju morbroderns ära det gällde. Och vad
stod ej på spel för Wolfgang själv!
</p>
<p>
Han vecklade upp papperet.
</p>
<p>
Hela arket var fyllt av hennes vackra handstil.
</p>
<p>
&mdash; Nu vilja vi gå igenom detta punkt för punkt,
sade hon.
</p>
<p>
&mdash; Vänta, ett ord först, bad Wolfgang.
</p>
<p>
&mdash; Vad då? undrade Elli.
</p>
<p>
&mdash; Jo, säg mig en sak. Om jag nu behåller
telefonerna för att en gång kunna använda dem
i spiontjänst på Martini eller någon hans like &mdash;
kan ej då ni råka ut för obehag nu?
</p>
<p>
&mdash; Å &mdash; ni menar för min morbrors skull? Att
han skulle fråga efter telefonerna?
</p>
<p>
&mdash; Ja, just det.
</p>
<p>
&mdash; Det har ingen fara. Jag har <i>fått</i> dem, de
äro min egendom. Uppfinnaren, som ju känner
deras hemlighet, är nu sysselsatt med fabrikation
av många flera och som ett slags betalning
för min goda reklamidé fick jag dessa två i present
av morbror.
</p>
<p>
&mdash; Gott &mdash; låt oss då se på edra notiser. Alltså
bygges »den underbara spegeln» på den lilla
vulkaniska ön Salpiso. Det tycks ni ha skrivit
här, ser jag.
<span class='pagenum pncolor'><a id='page_99' name='page_99'></a>99</span>
</p>
<p>
&mdash; Stämmer, svarade flickan i fullständig affärston,
och hennes förra, otvungna sätt återvände
mer och mer.
</p>
<p>
Wolfgang läste:
</p>
<p>
&mdash; »Den underbara spegeln» förfärdigas så, att
en stor bytta &mdash; &mdash;
</p>
<p>
Han såg upp.
</p>
<p>
Elli rodnande.
</p>
<p>
&mdash; Ja, bytta &mdash; &mdash; stammade hon.
</p>
<p>
&mdash; Sade Martini bytta? undrade Wolfgang.
</p>
<p>
&mdash; Nej, han sade något som jag ej begrep.
Men morbror frågade honom så här:
</p>
<p>
&mdash; Det blir väl som en stor bytta? och därtill
svarade doktorn:
</p>
<p>
&mdash; Precis det, ja.
</p>
<p>
&mdash; Gott, sade Wolfgang. Inte begriper jag
detta, men låt oss fortsätta &mdash; bytta &mdash; ja &mdash; att
en stor bytta får notera &mdash;
</p>
<p>
&mdash; Rotera, rättade flickan.
</p>
<p>
&mdash; Bra, en stor bytta får rotera &mdash; om sin axel
i horizontalledet. Byttan fylles av ett segt material
och vid rotationen slungas detta mera och
mera uppåt byttans kanter, ungefär, som när
man rör i en kaffekopp &mdash;
</p>
<p>
&mdash; Stopp, utbrast Wolfgang &mdash; ordet kaffekopp
drogo hans tankar till den mystiska P.&nbsp;B.&nbsp;Z. &mdash;
vem sade ordet kaffekopp?
<span class='pagenum pncolor'><a id='page_100' name='page_100'></a>100</span>
</p>
<p>
&mdash; Cramer, tror jag. De talade så lärt, att jag
måste nedskriva det, som jag lättast förstod.
</p>
<p>
&mdash; Från det ena till det andra, fröken Zander,
insköt Wolfgang. Hörde ni dem nämna orden
P.&nbsp;B.&nbsp;Z?
</p>
<p>
&mdash; Ja, jag hörde det.
</p>
<p>
&mdash; Och vad sades om dem?
</p>
<p>
&mdash; Det var visst en pseudonym?
</p>
<p>
&mdash; Ja.
</p>
<p>
&mdash; Som framställt en marshypotes, tror jag.
</p>
<p>
&mdash; Javisst.
</p>
<p>
&mdash; Jo, nu minns jag. P.&nbsp;B.&nbsp;Z. har givit sig
tillkänna &mdash; och &mdash; kan ni tänka er &mdash; det var en
gammal dam.
</p>
<p>
&mdash; Ja, det trodde vi &mdash;
</p>
<p>
&mdash; Vilka vi?
</p>
<p>
&mdash; Min före detta vän Cramer och jag &mdash; hon
poetiserade över en kaffekopp och blommor i
Arabien och tusenskönor på himlens blåa äng
och allt vad det nu var. Vi kommo då till den
övertygelsen, att P.&nbsp;B.&nbsp;Z. var en kvinna &mdash; och
vårt antagande har ju nu besannat sig.
</p>
<p>
&mdash; Aha, sade flickan. Stackars kvinnor. Vi
få då sannerligen skulden jämt, när det talas om
kaffe.
</p>
<p>
Wolfgang skrattade och läste vidare. Ellis
uppsats var rätt barnsligt framställd, men just
<span class='pagenum pncolor'><a id='page_101' name='page_101'></a>101</span>
därför blev den lättare förståelig, än om hon
skulle hava valt de stenografiska uttrycken för
doktor Martinis förklaringar. Hon hade hållit
sig mera till morbroderns och Cramers ord och
därför fått allt så allmänfattligt.
</p>
<p>
&mdash; Kaffekopp &mdash; kaffekopp &mdash; jaså, här är det,
sade Wolfgang. Genom denna rotation blir den
sega massans yta buktig, den tager formen av
en konkav yta. Byttan göres tjugo meter i diameter
och sättes i rotation medelst maskinkraft.
När den konkava ytan danat sig beströs
den med ett pulver, som är ledande för elektriciteten
och därpå införes i håligheten &mdash; vilken hålighet?
undrade Wolfgang.
</p>
<p>
&mdash; I den där håligheten, förstår ni.
</p>
<p>
&mdash; Nej.
</p>
<p>
&mdash; I den konkavitet, som bildas i byttan, upplyste
flickan.
</p>
<p>
&mdash; Javisst &mdash; gott &mdash; införes i håligheten en
lösning av ett silversalt. Elektrisk ström påsläppes
och härigenom utfälles silvret på det
ledande pulvret. Det äger rum samma process
som vid galvanisk &mdash; vanlig &mdash; försilvring. Den
konkava ytan blir efter en tid speglande blank av
silver &mdash; »den underbara spegeln» är bildad i all
dess konkava glans.
</p>
<p>
&mdash; Jaha, detta begriper jag, men vad vill han
<span class='pagenum pncolor'><a id='page_102' name='page_102'></a>102</span>
med en konkav jättespegel? Inte kan han se
Mars genom den? insköt Wolfgang.
</p>
<p>
&mdash; Just det samma sade min morbror också.
</p>
<p>
&mdash; Nå.
</p>
<p>
&mdash; Läs vidare, får ni se, vad Martini svarade,
genmälde flickan.
</p>
<p>
&mdash; En konkav spegel är just betingelsen för
en god astronomisk reflektor, läste Wolfgang.
Herschels stora reflektor hade emellertid endast
en diameter av två meter, denna av tjugo. Dess
kraft är således fabelaktigt stor. För att se bilden
av den förstorade planeten måste en ballong
captif anordnas, från vilken man vid tillräcklig
höjd kan se ned i den underbara spegeln.
</p>
<p>
Wolfgang tystnade.
</p>
<p>
&mdash; Nå? frågade Elli.
</p>
<p>
&mdash; Jag begriper inte det där med ballongen,
svarade han.
</p>
<p>
&mdash; Uppriktigt sagt, inte jag heller, medgav
Elli.
</p>
<p>
&mdash; Men förklarade ej doktorn, vad han menade?
Frågade ej er morbror honom om den saken?
</p>
<p>
&mdash; Jo, men Martini bara talade om distans
och focus och brännpunkter och allt vad det var.
</p>
<p>
&mdash; Ni skall se, att detta med ballongen skall
svara till ett högt rör eller sådant, tyckte Wolfgang.
<span class='pagenum pncolor'><a id='page_103' name='page_103'></a>103</span>
</p>
<p>
&mdash; Ja, det måste vara något sådant, svarade
flickan, ty inte kan ballongen endast vara för deras
höga nöje &mdash; &mdash;
</p>
<p>
&mdash; Nej, den är nog nödvändig, medgav Wolfgang.
</p>
<p>
Wolfgang vände bladet.
</p>
<p>
&mdash; Jaså, sade han, notaten äro slut. Men detta
är ju alldeles tillräckligt. Nu vet jag alltsammans.
</p>
<p>
&mdash; Och vad tänker ni göra? undrade Elli.
</p>
<p>
&mdash; Ja, det är ju alldeles omöjligt att säga. När
tror ni att Martini börjar?
</p>
<p>
&mdash; Antagligen alldeles strax. Morbror har ju
släppt till dessa syndapengar &mdash; tyvärr.
</p>
<p>
Wolfgang suckade.
</p>
<p>
&mdash; Ja, detta ser hopplöst ut, sade han. Den
där underbara spegeln kan nog upptäcka Mars&#8217;
sanna natur och då är jag såld.
</p>
<p>
&mdash; Seså, svarade flickan, friskt mod bara. Allt
detta måste bringas på skam &mdash; min morbror får
ej hava detta på sitt samvete &mdash; och ni skall hava
edra rättmätiga millioner. Men vi hava ju tiden
för oss och vi bliva väl som förr bundsförvanter?
tillade hon och såg frågande på honom.
</p>
<p>
&mdash; Tack, ni vill? sade Wolfgang glad.
</p>
<p>
&mdash; Ja, svarade flickan och räckte honom sin
hand. Ni skall se, att vi finna ut något &mdash; det är
jag säker på &mdash; hittills har ju allt gått så bra.
<span class='pagenum pncolor'><a id='page_104' name='page_104'></a>104</span>
</p>
<p>
&mdash; En sak, sade Schnitler, vad sade doktor
Martini om tiden?
</p>
<p>
&mdash; Vad menar ni?
</p>
<p>
&mdash; Jo, nämnde han intet om, ifall det var säkert,
att hans underbara spegel skulle bli färdig
före den bestämda tidens utlopp?
</p>
<p>
&mdash; Nej, det hörde jag icke något om. Den saken
hava de väl antagligen förut underhandlat
om och det är väl ganska säkert, att ej morbror
skulle gått med på den, om ej den sidan av anslaget
varit klar.
</p>
<p>
&mdash; Ånej, ni har nog rätt, medgav Wolfgang.
Vi hava således nu icke stort mera än ett och ett
halvt år på oss.
</p>
<p>
&mdash; Nej, och knappast det en gång. Vad ämnar
ni göra? upprepade Elli ännu en gång sin fråga.
</p>
<p>
Wolfgang fick en plötslig idé.
</p>
<p>
&mdash; Jag reser till Salpiso, svarade han.
</p>
<p>
&mdash; Men ni blottställer er, utbrast flickan. På
vilket sätt vill ni komma i förbindelse med
doktorn?
</p>
<p>
&mdash; Som arbetare möjligen, svarade Wolfgang.
</p>
<p>
&mdash; Ni &mdash; arbetare? Ånej &mdash;
</p>
<p>
&mdash; Jo, jag kan allt &mdash; jag vill rädda min förmögenhet
och så är det ännu en sak, som driver
mig &mdash; Elli &mdash; han fattade hennes hand.
</p>
<p>
Hon drog med milt våld handen till sig.
<span class='pagenum pncolor'><a id='page_105' name='page_105'></a>105</span>
</p>
<p>
&mdash; Nej, vad tänka vi på, sade hon, klockan är
mycket &mdash; jag måste fara hem, och hon reste sig
hastigt. Glöm för all del inte paketet, tillade
hon.
</p>
<p>
&mdash; Omöjligt att komma till någon klarhet angående
hennes känslor för mig, tänkte Wolfgang,
då han hjälpte den unga flickan upp i automobilen.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='STUDIER' id='STUDIER'></a>
<span class='pagenum pncolor'><a id='page_106' name='page_106'></a>106</span>
<h2 class='chapter'>KAP. XIV.</h2>
<h3><i>Studier.</i></h3>
</div>

<p>
Få dagar senare sade Cramer till sin vän löjtnant
Wolfgang Schnitler:
</p>
<p>
&mdash; Jag måste företaga en liten resa.
</p>
<p>
&mdash; Jaså, bäste vän, vart då? undrade Wolfgang.
Du lämnar mig då i sticket? Tänk om
något viktigt inträffar under din frånvaro.
</p>
<p>
&mdash; Å, det tror jag knappast, svarade Cramer,
och vad resans mål beträffar, så gäller det en
skogsaffär i Ryssland &mdash; jag måste personligen
vara närvarande för att övervaka, att allt går
rätt till, förstår du?
</p>
<p>
&mdash; Och din adress? frågade Wolfgang, som för
sig själv tänkte, att det var nog alls inte Ryssland
Cramers affärsresa gällde.
</p>
<p>
&mdash; Adressen blir så obestämd, svarade Cramer.
Än här, än där i skogarna. Det är för Simon Levisons
räkning jag reser. Vet du vad &mdash; om du
skriver, så adressera breven till honom &mdash; han
vet alltid, var jag lättast träffas.
<span class='pagenum pncolor'><a id='page_107' name='page_107'></a>107</span>
</p>
<p>
&mdash; Gott, svarade Wolfgang och önskade Cramer
lycklig resa. &mdash;
</p>
<p>
Wolfgang Schnitler var sysselsatt med att
lägga en omsorgsfull plan för sitt angrepp på
doktorn. Han ville ännu vänta ett par veckor,
innan han reste till Salpiso eller dess närhet. Det
var ju högst troligt att Martini, innan han kunde
skrida till själva arbetet, måste hava en hel del
förberedelser att träffa. Det var ju alltid fallet
med varje nytt arbete.
</p>
<p>
Detaljer i planen funnos ännu ej. Men i stora
drag ville han, när tiden kom, på ett eller annat
sätt själv först taga den där titten i den underbara
spegeln.
</p>
<p>
Det var en mycket enkel plan &mdash; lyckades den,
så var ju allt vunnet &mdash; men <i>hur</i> skulle han genomföra
den? Ja, det fick ögonblickets ingivelse
avgöra.
</p>
<p>
Emellertid förstod han mycket väl, att det,
att se Mars förstorad i den underbara spegeln,
dock ej skulle sätta honom, en lekman, i stånd
till att uppställa någon teori alls om planeten.
Ergo måste han hava en förtrogen &mdash; en duktig
astronom. Icke förr hade den tanken gripit honom,
innan han satte sig i förbindelse med kandidat
Kuntze, den enda astronom han kände.
<span class='pagenum pncolor'><a id='page_108' name='page_108'></a>108</span>
</p>
<p>
&mdash; Om han kunde få ett samtal med herr Kuntze
i eftermiddag?
</p>
<p>
&mdash; Nej, tyvärr, herr Kuntze var upptagen,
men i morgon.
</p>
<p>
Just då kom han att tänka på, att han ju
borde meddela sin bundsförvant om sitt steg och
inhämta hennes råd. Han sände en biljett till
fröken Elli. Han föreslog ett möte samma eftermiddag.
</p>
<p>
&mdash; Nej, sade hon, då hon fått del av planen
med Kuntze. Nej, ingen förtroendeman &mdash;
</p>
<p>
&mdash; Men &mdash;
</p>
<p>
&mdash; Nej, det är ytterst riskabelt &mdash; nej, ni bör
handla själv och ej blotta er hemlighet för någon.
</p>
<p>
&mdash; Men ni förstår &mdash; jag är ej alls astronom &mdash;
Kuntze väntar mig &mdash;
</p>
<p>
&mdash; Gott, så får ni <i>bli</i> astronom. Gå till Kuntze
i morgon och uppgiv som ert ärende, att ni önskar
att sätta er in i astronomins allmänna grunder
&mdash;
</p>
<p>
&mdash; Jag är ju ej alls matematiker, invände Wolfgang.
</p>
<p>
&mdash; Men det var ju ej heller er farbror. Han var
lekman som ni, och dock hoppades han ju att
kunna uppställa en verklig acceptabel marsteori,
invände den unga flickan.
<span class='pagenum pncolor'><a id='page_109' name='page_109'></a>109</span>
</p>
<p>
&mdash; Ja, det har ni ju rätt i &mdash; gott, fröken Zander,
jag får försöka.
</p>
<p>
&mdash; Och när reser ni till Korsika?
</p>
<p>
&mdash; Om ett par veckor.
</p>
<p>
&mdash; Aha &mdash; då har ni ju tid på er &mdash; och sedan
får ni studera på egen hand där nere.
</p>
<p>
&mdash; Javisst.
</p>
<p>
&mdash; Har ni fått någon klarhet över ballongen?
undrade Elli.
</p>
<p>
&mdash; Ballongen, som Martini skall använda för
att se i den underbara spegeln, menar ni?
</p>
<p>
&mdash; Ja, just den.
</p>
<p>
&mdash; Nej, svarade Wolfgang, jag har ännu ingen
annan förklaring än den vi talade om.
</p>
<p>
&mdash; Jag har kommit att tänka på en sak, löjtnant
Schnitler, sade flickan. Om nu doktor
Martini behöfver en ballong captif för att kunna
stiga så högt över spegeln, att han just därifrån
kan se förstoringen skarpast &mdash; så följer därav,
att även ni måste uppstiga till samma höjd för
att se lika gott som han &mdash; har ni tänkt på det?
</p>
<p>
&mdash; Nej, sannerligen, svarade Wolfgang, i det
han inom sig undrade, om ej detta resonemang
i hög grad motstrede påståendet om, att kvinnan
är så ologisk &mdash; i alla fall var Elli i besittning av
slutledningskonstens gåva.
</p>
<p>
&mdash; Och inte torde ni heller osedd få lov att
<span class='pagenum pncolor'><a id='page_110' name='page_110'></a>110</span>
placera en annan ballong captif på den lilla Salpiso
ön.
</p>
<p>
&mdash; Naturligtvis icke, svarade Wolfgang. Ja,
detta var förtvivlat. Så får jag låta hela den
här historien fara.
</p>
<p>
&mdash; Fara? Vad menar ni. Nej, löjtnant Schnitler
&mdash; men, tillade hon, jag måste säga att ni är
alldeles ovanligt opraktisk.
</p>
<p>
&mdash; Ja, medgav Wolfgang, jag är nog det; jag
har aldrig varit van vid att tänka själv. Alltid
har jag, som den antagne rike arvingen, haft allting
klart och redo för mig. Jag misstänker, att
detta blir allt för invecklat för mig att reda ut.
</p>
<p>
&mdash; Nå, som bundsförvant får jag väl hjälpa er &mdash;
</p>
<p>
&mdash; Ja, det är just det, som är det förtvivlade.
</p>
<p>
&mdash; Är det? skrattade flickan.
</p>
<p>
&mdash; Ja. Ser ni, det är något visst förödmjukande
för en man att känna sig liksom stå under en
kvinna i någon riktning.
</p>
<p>
&mdash; Ja, men det måste mannen jämt göra, svarade
flickan. I tålamod, i försakelser, i att vaka
vid en sjukbädd, i &mdash; &mdash;
</p>
<p>
&mdash; Javisst, men ändå, ser ni, och så därtill just
ni, om det vore en annan än ni &mdash; och Wolfgang
fick en glödande blick i sina ögon.
</p>
<p>
Elli skrattade och skämtade bort det, som hon
anade skulle bryta fram på den förälskade unge
<span class='pagenum pncolor'><a id='page_111' name='page_111'></a>111</span>
mannens läppar, och, som hon ej alls ville höra
just nu, innan allt var klart.
</p>
<p>
&mdash; Nej, men vi kommer ju alldeles bort från
ballongen, avbröt hon därför Wolfgang. Nå,
gott. Vill inte berget gå till Muhammed, så får
Muhammed gå till berget &mdash; <i>ni måste lära er
att flyga</i>.
</p>
<p>
&mdash; Huru!
</p>
<p>
&mdash; Jo, det måste ni.
</p>
<p>
Wolfgang var ej så förundrad över det, <i>att</i>
han skulle lära sig flygning som fast mera över,
att Ellis så med ens hade träffat huvudet på spiken,
ty flygning var år 1950 en vanlig sport och
aeroplanmotorernas pris hade sjunkit ofantligt.
Olyckstillfällen förekommo endast sällan, så
hade säkerhetsåtgärderna utvecklats. Allt som
hette fara undanröjdes nu för tiden automatiskt.
Det stod med ens klart för honom, att med ett
aeroplan skulle han fullständigt behärska den underbara
spegeln &mdash; det gällde blott att passa på
det rätta ögonblicket.
</p>
<p>
Kandidat Kuntze förklarade sig villig att
undervisa Wolfgang i astronomins första grunder
och de kommande fjorton dagarna använde löjtnant
Schnitler till studier av i synnerhet vårt
eget planetsystem; som en ironi av ödet blev
det från sin onkels för detta observatorium, som
<span class='pagenum pncolor'><a id='page_112' name='page_112'></a>112</span>
Wolfgang gjorde sina första utfärder i den blåa
etern genom linser och tuber.
</p>
<p>
Han utsåg även vid Berlins flygskola ett ypperligt
aeroplan, vilket han inköpte och beordrade
att sändas till den lilla platsen Porto Vecchio
på Korsikas östkust.
</p>
<p>
Men hans studier sträckte sig även förutom
till astronomi och aviatik till ett tredje fält: telefonen,
den trådlösa telefonen.
</p>
<p>
Hans telefoner måste ju undersökas, han kände
sig tvungen att känna deras hantering för
olika avstånd.
</p>
<p>
Och så började han med att placera den ena i
betjäntens kammare, utan att denne märkte
någonting. Själv satt han i sitt rum och avlyssnade
ljuden från betjäntens rum.
</p>
<p>
Inte ett ljud förnams.
</p>
<p>
&mdash; Omöjligt, tänkte Wolfgang, han fick ju lov
att taga en god vän på besök i afton. De kunna
väl ej sitta tysta som träpinnar.
</p>
<p>
För säkerhets skull kallade han sin betjänt till
sig genom en ringning.
</p>
<p>
Jo, då, de voro ej mindre än tre stycken på
rummet.
</p>
<p>
Wolfgang inställde telefonen ånyo och efter
lång tids skruvning fram och tillbaka hörde han
äntligen röster i den lilla apparaten.
<span class='pagenum pncolor'><a id='page_113' name='page_113'></a>113</span>
</p>
<p>
Det var betjänten, som talade:
</p>
<p>
&mdash; Nå va&#8217; tycks, sade denne herre och smackade
med tungan, är inte vinet förträffligt.
</p>
<p>
&mdash; Jo, det skall gudarna veta, svarade en annan
stämma, och den tredje inföll:
</p>
<p>
&mdash; Har han råd till så dyra saker, din Schnitler?
</p>
<p>
&mdash; Tja, svarade betjänten, min herre lever faktiskt
på sina skulder. Och han nekar sig sannerligen
min hatt &mdash; ingenting. Men, mina vänner,
om ett par veckor reser han bort &mdash; jag blir ensam
herre på täppan här, då skall det levas livet.
</p>
<p>
&mdash; Aha, tänkte Wolfgang, det tror jag vi
sätta p för, min gosse. Se där, telefonernas ovärderliga
nytta redan bevisad.
</p>
<p>
Efter att även hava åhört de bägge andra ganymedernas
högljudda jubel över den härliga
framtidsutsikt, som hans betjänts ord hade framkallat,
avstängde Wolfgang telefonen.
</p>
<p>
Han provade den sedermera på alla tänkbara
olika avstånd och alltid med gott resultat.
</p>
<p>
Och när tiden var inne, bjöd han sin kvinnliga
bundsförvant farväl, sade upp sin flotte betjänt,
packade ned sina Flammarion och andra populära,
astronomiska böcker samt vände Berlin
ryggen.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='P_KORSIKA' id='P_KORSIKA'></a>
<span class='pagenum pncolor'><a id='page_114' name='page_114'></a>114</span>
<h2 class='chapter'>KAP. XV.</h2>
<h3><i>På Korsika.</i></h3>
</div>

<p>
Wolfgang Schnitler kände sig som en annan
människa, spänstig, levnadsfrisk och viljestark
där han färdades söderut.
</p>
<p>
Och när han i Nizza gick ombord å den paketångare,
som skulle föra honom till Korsika, var
han alldeles säker på två saker. Den ena var,
att han älskade Elli Zander på allra fullaste allvar,
den andra, att han skulle lyckas i sitt förehavande.
</p>
<p>
Till operationsort hade han ej valt Ajaccio på
Korsikas västkust och belägen ganska nära ön
Salpiso, varest doktor Martini arbetade, utan den
lilla staden Porto Vecchio, belägen på östkusten.
</p>
<p>
Härigenom ansåg han, att han befann sig tillräckligt
nära platsen för observationer och besök
i sitt aeroplan och att han samtidigt var fri
för alla eventuella misstankar att hava något intresse
av doktorns företagande på öns andra sida.
</p>
<p>
Det anskaffade aeroplanet var ett hydroplan,
<span class='pagenum pncolor'><a id='page_115' name='page_115'></a>115</span>
det steg upp från vattenytan och dalade på vattnet,
varför hans flygfisk var alldeles oberoende
av landjordens beskaffenhet.
</p>
<p>
I Porto Vecchio väckte främlingens ankomst
ej synnerligen stor uppmärksamhet.
</p>
<p>
Den ensamme, tyste unge mannen, som hyrde
sig en liten stuga vid stranden, ett stycke
utanför stadens hank och stör, bekymrade ingen
sig om, och när han började med sina hydroplanflykter,
åsågos de visserligen under de första dagarna
med ett visst intresse av befolkningen, men
redan efter en månads tid började detta intresse
att dala och efter en tid fäste ingen sig därvid.
</p>
<p>
Wolfgang hade väntat på detta ögonblick &mdash;
han var nu acclimatiserad.
</p>
<p>
Det var på detta tidskede han med båt begav
sig till Ajaccio på Korsikas västsida mitt emot
Salpiso.
</p>
<p>
Där klädde han om sig och lämnade obemärkt
staden, förklädd till arbetare.
</p>
<p>
Den ena av telefonerna vilade i hans ficka.
</p>
<p>
Med sina branta ogästvänliga klippor steg
den lilla ön Salpiso upp ur det blåa Medelhavet,
när han i en fruktgaleas närmade sig denna
Martinis hemlighetsfulla arbetsplats.
</p>
<p>
&mdash; Ett idealsamhälle för ett sådant göra som hans,
<span class='pagenum pncolor'><a id='page_116' name='page_116'></a>116</span>
tänkte Wolfgang, där han stod på däcket, brun
av solen som en sydlänning.
</p>
<p>
Och när båten gjorde land, och han sprang
upp på stranden, märkte han ännu mera, hur
svårtillgängliga de branta klipporna verkligen
voro.
</p>
<p>
En uppsyningsman hindrade honom att gå
längre.
</p>
<p>
&mdash; Vad vill ni? frågade han.
</p>
<p>
&mdash; Söka arbete, svarade Wolfgang på tyska.
</p>
<p>
&mdash; Det behövs ej flera arbetare, svarade vakten.
</p>
<p>
Wolfgang stod handfallen.
</p>
<p>
&mdash; Jag hörde, att här ute möjligen kunde finnas
plats för en duglig arbetare, sade han till slut.
Så jag beslöt att försöka. Jag har varit utan arbete
i två månader, slöt han.
</p>
<p>
Vakten såg på hans händer. Dessa hade Wolfgang
glömt att maskera &mdash; fina, vita och aristokratiska
stucko de av mot den slitna dräkten.
Wolfgang såg blicken och förbannade sin vana
att flyga i handskar, annars skulle händerna nu
hava varit lika brynta som hans ansikte.
</p>
<p>
Men i det kritiska ögonblicket fick han en
idé.
</p>
<p>
&mdash; Ja, sade han och visade fram sina händer,
så här blir man av overksamhet.
<span class='pagenum pncolor'><a id='page_117' name='page_117'></a>117</span>
</p>
<p>
&mdash; Carramba, sade vakten, arbete och arbete.
Vilket slags arbete kan ni?
</p>
<p>
Åter en förtvivlad situation. Det, att man måste
vara specialist, hade Wolfgang alldeles glömt.
Nu voro goda råd dyra. Vad var det för slags
arbete, som den underbara spegeln behövde?
undrade han tyst för sig själv. Och så skyndade
han sig att säga:
</p>
<p>
&mdash; Jag är elektriker.
</p>
<p>
Vakten såg på honom.
</p>
<p>
&mdash; Ni kan ju försöka, sade han, jag tror, att en
sådan behöves. Gå rätt upp här och så till vänster.
Där finner ni kontoret.
</p>
<p>
Wolfgang drog en lättnadens suck och skyndade
sig uppför en smal gångstig mellan de skrovliga
klipporna.
</p>
<p>
Snart nådde han krönet. Innanför öppnade
sig en vidsträckt höjdplatå alldeles slät och jämn.
</p>
<p>
&mdash; En ypperlig byggnadsplats, tänkte Schnitler.
</p>
<p>
Han såg staplar av bräder, väldiga högar av
järnplåtar här och där och mitt på slätten började
»den stora byttan» att resa sig. Det var
en stor, rund skiva, runt omkring omgiven av en
vägg av ungefär manshöjd.
</p>
<p>
&mdash; »Bytta», tänkte Wolfgang. Det passar egentligen
icke &mdash; »en djup tallrik», passande för
en jätte, vore mera slående likhet.
<span class='pagenum pncolor'><a id='page_118' name='page_118'></a>118</span>
</p>
<p>
Han såg, hur denna jättetallrik av järnplåt
vilade på hjul och anade, att dessa hjuls kringvridande
i sinom tid skulle få den kolossala tallriken
att rotera. Han föreställde sig livligt, hur
den sega massan, som sedermera skulle ingjutas
i tallriken, komme att flyta ut och av svängningen
runt forma sig som en buktande yta med
dess lägsta punkt just i tallrikens centrum.
</p>
<p>
Så gick han vidare.
</p>
<p>
Ett hus till vänster tilldrog sig hans uppmärksamhet
&mdash; det var säkerligen kontorsbyggnaden.
</p>
<p>
Han frågade en förbigående arbetare.
</p>
<p>
Jo, det ägde sin riktighet, det var kontoret.
</p>
<p>
Om doktorn träffades?
</p>
<p>
Jo, det trodde arbetaren. Det gick ju an att
fråga där inne.
</p>
<p>
Äntligen stod Wolfgang öga mot öga med
mannen, som stämplade mot hans förmögenhet.
Redan av första ögonkastet fick Wolfgang ett
ofördelaktigt intryck av doktor Martini. Hans
stora, svarta skägg som även betäckte kindbenen,
lämnade endast ett par små, ljusa fläckar av
kinderna bara och mellan dessa fläckar och den
ovanliggande pannan blixtrade de svarta ögonen
fram. Doktorn påminde levande om en vild
stråtrövare, och medvetandet om, att denne
<span class='pagenum pncolor'><a id='page_119' name='page_119'></a>119</span>
man av all makt ville skada honom, gjorde ej
intrycket behagligare.
</p>
<p>
Wolfgang fick vänta. Han satte sig vid skranket,
som avdelade kontoret i två avdelningar,
den ena avsedd för de väntande arbetarne, den
andra för doktorn och hans medhjälpare.
</p>
<p>
Cramer &mdash; fruktade Wolfgang, men han såg
ingen.
</p>
<p>
På väggen i den avdelning, där Schnitler satt,
väntande på att bliva tilltalad, fanns ej en plats,
som kunde tjäna som gömställe för hans telefon.
</p>
<p>
Men i chefsavdelningen upptäckte han ett utmärkt
gömställe &mdash; ovanpå det stora kassaskåpet,
som stod bakom doktor Martinis rygg.
</p>
<p>
Hur skulle han dock komma dit? Det föreföll
alldeles omöjligt.
</p>
<p>
Just som han satt i dessa tankar, vände sig
doktor Martini till honom.
</p>
<p>
&mdash; Ni önskar?
</p>
<p>
&mdash; Arbete, herr doktor.
</p>
<p>
&mdash; Ni kan?
</p>
<p>
&mdash; Elektriska arbeten, herr doktor.
</p>
<p>
&mdash; Ni är tysk &mdash; österrikare &mdash; eller vad är ni.
</p>
<p>
&mdash; Tysk.
</p>
<p>
&mdash; Edra betyg.
</p>
<p>
Åter en motgång. Wolfgang betänkte sig.
</p>
<p>
&mdash; Edra betyg? upprepade doktorn.
<span class='pagenum pncolor'><a id='page_120' name='page_120'></a>120</span>
</p>
<p>
&mdash; De kommo bort &mdash;
</p>
<p>
&mdash; I en koffert, som föll över bord! utbrast
doktorn, och Wolfgang såg bestört på honom,
ty just detta, ord för ord, tänkte löjtnanten
att säga.
</p>
<p>
&mdash; Ja, stammade han.
</p>
<p>
&mdash; Jo, jag känner till det där, sade doktorn,
så där säga de alla. Men jag tycker om ert utseende.
</p>
<p>
&mdash; Jag har inte haft arbete på tre månader,
påstod Wolfgang.
</p>
<p>
&mdash; Gott. Jag får väl pröva er. Ser ni den där
hyllan däruppe? frågade doktorn och pekade på
en liten hylla uppe på väggen.
</p>
<p>
&mdash; Ja, herr doktor.
</p>
<p>
&mdash; Där stå batterierna för ringledningen till
arbetsplatsen. Stig upp dit och fyll nytt vatten
på salmiaken &mdash; raskt &mdash;
</p>
<p>
Wolfgang drog fram ett bord till väggen tätt
under hyllan, steg upp och märkte, att han nådde
hyllan. Därpå steg han ned igen, hämtade vattenkaraffinen
och fyllde dess vatten i de två glasburkarne,
som stodo där uppe. Samtidigt passade
han på i ett obevakat ögonblick och placerade
telefonen gott gömd bakom burkarne.
</p>
<p>
&mdash; Och mera? frågade han doktorn.
</p>
<p>
Denne tycktes hava glömt honom.
<span class='pagenum pncolor'><a id='page_121' name='page_121'></a>121</span>
</p>
<p>
&mdash; Vad? frågade han i sin tur.
</p>
<p>
&mdash; Arbete, sade Wolfgang.
</p>
<p>
Men doktor Martini tycktes vara en av dessa
ostadiga naturer, som ombestämma sig det ena
ögonblicket efter det andra.
</p>
<p>
&mdash; Ni kan höra hit om ett halvt år, sade han.
Då kanske har jag arbete för er.
</p>
<p>
&mdash; Vad slags arbete?
</p>
<p>
Doktorn såg på den frågande. Han var ej
van att tillfrågas av arbetssökande. Men Wolfgang
såg ej fräck ut och han svarade:
</p>
<p>
&mdash; Det gäller en mycket stor försilvring.
</p>
<p>
&mdash; Tack, sade Wolfgang. Det är just min
specialitet. Och hur länge skulle jag i så fall
då kunna påräkna att få försilvra? Det blir
väl litet längre än det här arbetet? han pekade
på hyllan.
</p>
<p>
Doktor Martini hade sinne för humor.
</p>
<p>
Han skrattade och svarade:
</p>
<p>
&mdash; Å, det blir nog en månads arbete, tänker
jag. Men se här, och han gav Wolfgang ett mynt,
här är litet ersättning för ert besvär med batterierna.
Farväl nu.
</p>
<p>
Wolfgang tog myntet, bugade och gick.
</p>
<p>
&mdash; Gott, tänkte han, om sex månader börjar
försilvringen och efter ytterligare en månad är
den färdig. Alltså om sju månader bör allt vara
<span class='pagenum pncolor'><a id='page_122' name='page_122'></a>122</span>
klart. I dag hava vi december 1950 &mdash; sju månader
till blir juli 1951. Fristen för testamentet
är juni 1952. Man får emellertid räkna med
att något krånglar för doktor Martini &mdash; i alla
fall hinner han gott att få spegeln färdig i god tid.
Härligt; &mdash; jag har ju lyckats ypperligt med min
expedition.
</p>
<p>
Till att än mera förhöja hans goda humör bidrog
den omständigheten, att han, nedkommen
till stranden, fann att fruktgaleasen, som fraktat
honom till ön, ännu ej avseglat utan just låg
segelklar. Han steg ombord och befann sig snart
i Ajaccio igen.
</p>
<p>
Det förundrade honom, att han ej alls sett till
Cramer &mdash; han var viss om, att denne sanne vän
vistades på ön.
</p>
<p>
Men att han tog fel i detta sitt antagande, upplystes
han om i det brev, som vid hans ankomst
till Porto Vecchio väntade honom där.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='SJU_MNADER' id='SJU_MNADER'></a>
<span class='pagenum pncolor'><a id='page_123' name='page_123'></a>123</span>
<h2 class='chapter'>KAP. XVI.</h2>
<h3><i>Sju månader.</i></h3>
</div>

<p>
Brevet, som väntade Wolfgang vid hans återkomst
till Porto Vecchio, bar utanskriften:
</p>
<p style='text-align: center'>
Herr Wilhelm Braun,
</p>
<p>
det namn, som Wolfgang antagit, för att hans inkognito
skulle vara fullständigt.
</p>
<p>
Att det under detta namn dolde sig löjtnant
Wolfgang Schnitler, kände blott en enda människa
förutom han själv, nämligen hans bundsförvant,
fröken Elli Zander.
</p>
<p>
Och således förstod Wolfgang strax, att brevet
kom från henne.
</p>
<p>
Han slet upp kuvertet med feberaktig brådska.
</p>
<p>
Hon skrev, att allt vore sig likt. Ingen tycktes
misstänka det minsta, och hon meddelade, att
Cramer plötsligt återkommit till Berlin och återupptagit
sin ivriga kurtis av henne. Han
följde henne överallt och lät sig ej avspisa på
något sätt.
</p>
<p>
Wolfgang funderade ett ögonblick starkt på att
<span class='pagenum pncolor'><a id='page_124' name='page_124'></a>124</span>
strax resa hem till Berlin &mdash; det var svartsjukan,
som för en stund bemäktigade sig honom &mdash;- men
när han så besinnade, att hans och flickans förhållande
till varandra ju ej var av det intima
slag, som berättigade honom till någon svartsjuka
alls, ombestämde han sig och beslöt att
stanna på sin post för att än ytterligare förkovra
sig i flygningens alla finesser och konstgrepp.
</p>
<p>
Elli Zander hade ju vid varje tillfälle så uttryckligen
visat, att vad som gällde för henne var i allra
första rummet morbroderns ära, att han ej ägde
rätt att ifrågasätta, att även något litet intresse
för hans egen person kunde dölja sig bakom hennes
råd till honom.
</p>
<p>
&mdash; Hon älskar mig nog ej, tänkte han och sökte
förgäves mellan linjerna i hennes brev efter något
som helst tecken till det motsatta.
</p>
<p>
Att hon skrev om Cramer, berodde ju helt enkelt
på, att hon ville hålla Wolfgang à jour med
denne falska väns görande och låtande &mdash; det
var allt &mdash; det kunde man ju begära av en
allierad.
</p>
<p>
Wolfgang läste vidare:
</p>
<p>
&mdash; En förändring har dock inträffat, skrev Elli,
min morbror är ej längre så frisk och rörlig som
förr. Jag vet ej riktigt, vad som felas honom,
men jag tror, att det är något åt hjärtat.
<span class='pagenum pncolor'><a id='page_125' name='page_125'></a>125</span>
</p>
<p>
&mdash; Aha, tänkte Wolfgang, där förstår man Cramers
pågåenhet; flickan får ärva den gamle och
den räven Cramer söker fånga henne.
</p>
<p>
Men samtidigt smög sig en annan känsla över
honom &mdash; kunde ej Elli tyda hans frieri, om han
nu framförde ett sådant, likasåväl som Cramers
för ett fikande efter hennes pengar?
</p>
<p>
Och han beslöt sig för att anslå en kall affärsmässig
ton i sitt svar, i det brev han just nu satte
sig ned för att skriva.
</p>
<p>
Även hans brev till henne gingo på omvägar
&mdash; de adresserades poste restante med ett par initialer.
</p>
<p>
Han skrev och omtalade sitt besök på Salpiso
och det lyckade anbringandet av telefonerna, om
sina senaste flygbragder, om allt, som han trodde
skulle intressera henne som <i>bundsförvant</i> att veta,
men av den kalla, affärsmässiga tonen blev det
så litet, att då Elli mottog brevet, smålog hon och
sade för sig själv:
</p>
<p>
&mdash; Alltså, detta är löjtnant Wolfgang Schnitler
»donjuanen», »roueen», »den blaserade» &mdash;
ånej &mdash; det är Wolfgang Schnitler, den store
gossen, det tjugofemåriga barnet &mdash; som jag
älskar &mdash;
</p>
<p>
&mdash; Jag undrar, vad han egentligen tänker om
mig, fortsatte hon sin tankegång, tror han verkligen,
<span class='pagenum pncolor'><a id='page_126' name='page_126'></a>126</span>
att morbrors affärer ligga mig så varmt om
hjärtat &mdash; och att ej han själv spelar största rollen.
Förstår han månntro icke, att jag just <i>vill</i>,
att morbror Simon skall fortsätta med detta &mdash;
just därför att vi då lättare kunna hålla tyglarne
i våra händer. Skulle jag övertala morbror
att sluta, så går naturligtvis doktor Martini ögonblickligen
till en annan bankir, och då hava vi förlorat
honom alldeles ur sikte. Nej, det är bäst
som sker. &mdash; Förresten tycker jag, att Wolfgang,
hon kallade honom alltid vid förnamn i tankarne,
har utvecklats kolossalt på denna tid &mdash;
han var ju en intresselös vekling, då jag först
träffade honom &mdash; nu genomgår han den nyförvandlade
människans normala gång &mdash; den börjar
alltid med barndomen &mdash; låt oss se, när slaget
skall stå, om ej Wolfgang Schnitler har blivit
just den man, som jag alltid drömt om.
</p>
<p>
Wolfgang arbetade.
</p>
<p>
Han blev skickligare och djärvare i sina flykter
och det hade hänt, att han flere gånger styrt
rätt över Medelhavet helt till den afrikanska kusten
och vänt åter utan att en enda gång taga vattenytan.
Han behärskade sitt hydroplan till
fulländning.
</p>
<p>
Medelst telefonen följde han med i alla doktor
<span class='pagenum pncolor'><a id='page_127' name='page_127'></a>127</span>
Martinis åtgöranden, men det visade sig, att samtalen
på kontoret voro tämligen intresselösa.
</p>
<p>
Inom astronomin hade han till och med börjat
att hysa egna åsikter; som till exempel den rätt
lustiga fråga, han en gång framkastade i ett brev
till Elli Zander.
</p>
<p>
Han skrev:
</p>
<p>
&mdash; Jag har märkt, att det är ett ganska egendomligt
fenomen förknippat med de inre och yttre
planeterna. De inre planeterna &mdash; de, som äro
solen närmare än jorden i sina banor &mdash; alltså
Merkurius och Venus samt delvis vår måne &mdash;
äro &mdash; märk detta &mdash; alla <i>bergiga</i>. Astronomerna
skildra Merkurii berg som något högst oerhört
och Venus äger bergskedjor, som vida överstiga
jordens högsta tinnar. Vår måne, vet ju
alla, är ytterst bergig. Och vår egen jord, Tellus,
kan heller ingen påstå är flateroderad &mdash; den är
tvärt om mycket kuperad.
</p>
<p>
Så sker ett avbrott.
</p>
<p>
Efter att vi från solen nått vår egen jord och
sett, huru de inre planeterna äro ytterst bergiga
&mdash; slår plötsligt det hela om. De yttre planeterna
påstås vara alldeles platta, utan bergshöjder.
</p>
<p>
Jag frågar:
</p>
<p>
Varför skall just jorden, vår jord, bilda övergångsledet?
<span class='pagenum pncolor'><a id='page_128' name='page_128'></a>128</span>
</p>
<p>
Och det enda svar, jag kan få härpå, är, att det
måste bero <i>endast och allenast</i> på, att vi, iakttagarne,
just <i>bebo</i> denna jord.
</p>
<div class='figleft'>
<img src='images/0002.jpg' alt='' title='' style='width: 150px; height: 149px;' class='img'/><br />
</div>

<p>
Merkurius, Venus och månen
framvisa <i>faser</i>, alla likna
månen halv och som skära,
medan de yttre planeterna
alltid visa sig endast <i>fulla</i>.
Då uppstår denna tydliga
skuggbildning av de höga
bergstopparna.
</p>
<p>
Denna finnes däremot absolut icke på de yttre
planeterna, då de ligga utom jordbanan.
</p>
<p>
Och så avfärda astronomerna det hela kort
och gott med, att de inre äro bergiga, de yttre
äro flata på ytan.
</p>
<p>
Jag är säker på, att detta förhållande är något
som absolut är bundet till <i>felobservationer</i> och intet
annat. Ty det är för komiskt att planeterna
skulle rätta sig efter den lilla jordmänniskans
ögon: Ser jordmänniskan <i>mot</i> solen, äro planeterna
bergiga &mdash; ser hon <i>från</i> solen, äro de flateroderade.
Nej, det vore för löjligt.
</p>
<p>
Just Mars är den av de yttre planeterna, som
ligger vår jord närmast &mdash; <i>naturligtvis</i> är den
flateroderad och utan bergstoppar.
<span class='pagenum pncolor'><a id='page_129' name='page_129'></a>129</span>
</p>
<p>
Så kommer Jupiter, som påstås vara så flat,
att den nästan är som en halvflytande massa.
Saturnus därnäst saknar också berg och likaså
Neptunus och Uranus.
</p>
<p>
Jag var ute på flykt i går. Jag seglade fram
uppe i den genomskinliga luften, och under mig
låg Medelhavet badande i sol. &mdash; Mörkblått,
säger ni kanske. &mdash; Guldgult, svarar jag. Nåväl
&mdash; vill ni veta, hur det såg ut? Det var mörkblått
<i>från</i> solen och guldgult <i>mot</i> solen. Och då
kom jag att tänka på vårt planetsystem. Där
lågo en mängd små holmar och skär under mig.
När jag betraktade dem, som lågo åt solhållet,
såg jag således solen stå över dem. Då voro de
alla svarta eller i alla fall mörka. Pittoreskt i
sanning &mdash; ett guldgult hav med mörka fläckar
av uppstickande öar. Jag vände blicken åt andra
hållet. Solen stod mig nu i ryggen. Jag såg havet
mörkblått och upp ur detsamma reste sig
de små öarna, men nu voro de gula vid stranden
och bjärt gröna av lövverkets prakt. Också det
en storslagen anblick i sanning.
</p>
<p>
Reflektionerna gjorde sig själva och de förorsakade,
som jag nyss nämnde, att mina tankar
gingo till de inre och yttre planeterna. Mitt hydroplan
var jorden, tyckte jag, och jag själv stod
på dess yta. Mina ögon voro teleskopet, som
<span class='pagenum pncolor'><a id='page_130' name='page_130'></a>130</span>
spanade i eterdjupet. Och de inre planeterna
voro de öar, som lågo mot solen, de yttre de åt
andra sidan. Och nu såg jag den <i>skenbara</i> olikheten.
</p>
<p>
Detta allt kan förefalla som fantasier i den högre
stilen. Det låter ju nämligen otroligt, att jag,
lekmannen, skulle kunna finna ut ett sådant
Columbiägg inom astronomin, medan lärde män
i hundratals år gått och stirrat sig halvblinda på
de olika förhållandena på planeterna, tröstande
sig med, att »naturens växling är oändlig», under
det att jag helt enkelt säger: Olikheten beror
endast på, att vi se <i>ungefär samma sak</i> från olika
synpunkter.
</p>
<p>
Den övertygelse, vartill jag kommit a priori,
är således den, att lyckas det mig en gång att få
kasta en blick på Mars i den underbara spegeln,
så väntar jag mig att finna <i>också den bergig</i>. &mdash;
</p>
<p>
&mdash; Så lydde en del av brevet. Wolfgang hade
gått betydligt framåt i självständigt tänkande.
</p>
<p>
Tiden svann utan att något nämnvärt tilldrog
sig och man var redan inne i juli 1951.
</p>
<p>
Wolfgang hade icke mera uppsökt doktor Martini
&mdash; han följde arbetet medelst, telefonen. Nu
borde ju försilvringen snart vara färdig, om allt
hölle streck, som doktorn beräknat.
</p>
<p>
Den 15 juli erhöll Wolfgang ett brev från Elli.
<span class='pagenum pncolor'><a id='page_131' name='page_131'></a>131</span>
</p>
<p>
Hon berättade, att Cramer rest från Berlin.
</p>
<p>
&mdash; Håll er parat, skrev hon. Reser han lika
fort som detta brev, så är han, samtidigt med
att ni mottager dessa rader, redan hos Martini.
Lämna ej telefonen innan ni hört honom. <i>Nu
gäller det.</i> Jag önskar er all lycka.
</p>
<p>
Wolfgang kände en ström av lycka genomflöda
sitt inre. Hon skrev ej som förr &mdash; hennes
brev ägde en värme som ej förut, och han trodde
sig mellan raderna spåra något mera än blotta
affären och det intresse, hon visade för densamma.
</p>
<p>
Han ilade till telefonen och tillbragte flera
timmar med den fastbunden vid sitt ena öra.
</p>
<p>
&mdash; Ännu intet, mumlade han gång på gång,
tills plötsligt hans drag fingo ett uttryck av spänning.
</p>
<p>
Han hörde doktorn utbrista:
</p>
<p>
&mdash; Se där, sannerligen är det inte Cramer.
</p>
<p>
Wolfgang förstod, att doktorn genom fönstret
sett denne herre närma sig.
</p>
<p>
Herrarne träffades inne på kontoret, och av
deras samtal fick Wolfgang höra allt. Den underbara
spegeln var färdig, försilvringen klar
och allt i ordning. Ballongen var redo och svävade
fylld av vätgas fästad i sitt långa rep högt
över Salpisoön. Att doktor Martini ännu ej
avprovat spegeln, berodde endast på, att himlen
<span class='pagenum pncolor'><a id='page_132' name='page_132'></a>132</span>
de sista nätterna varit höljd av täta moln.
Och det såg ut, som om så även skulle bliva fallet
denna natt.
</p>
<p>
Cramer hade god lust att stiga upp ett slag i
ballongen. Han hade aldrig någonsin lämnat
terra firma, påstod han.
</p>
<p>
&mdash; Gott, svarade doktorn, vi vänta till första
molnfria kväll. Då gå vi upp tillsammans. Spegeln
inställes automatiskt med jordens och Mars&#8217;
skiftande ställningar som norm med sådan riktning,
att planeten Mars beständigt befinner sig
inom synkretsen.
</p>
<p>
Men Cramer envisades. Han ville gå upp redan
nu.
</p>
<p>
&mdash; Herre Gud, sade han, jag bryr mig alls inte
om Mars. Jag vill gå upp ett slag och bese utsikten.
Vad &mdash; låt ett par man fira ned ballongen
och släpp mig till väders ett moment.
</p>
<p>
&mdash; Nåväl, svarade doktorn till slut, låtom oss
göra det. Jag följer er. Vi kunna ju alltid stiga
upp ett par minuter. Varför inte, om ni nu så
speciellt önskar det.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='EXPLOSIONEN' id='EXPLOSIONEN'></a>
<span class='pagenum pncolor'><a id='page_133' name='page_133'></a>133</span>
<h2 class='chapter'>KAP. XVII.</h2>
<h3><i>Explosionen.</i></h3>
</div>

<p>
Så hörde Wolfgang Schnitler intet mera.
</p>
<p>
Han löste av sig telefonen och ställde den lilla
apparaten på sitt skrivbord.
</p>
<p>
Han befann sig i ett tillstånd av nervös överretning
&mdash; nästa molnfria natt skulle avgöra
hans öde &mdash; ty det var ju klart &mdash; den som <i>först</i>
komme till världspressen med lösningen av Marsgåtan,
blev ju vinnaren, om teorien bevisades att
ej vara teori, utan den rena och oförfalskade sanningen.
</p>
<p>
Hans maskin, »Svanen» låg alltid redo, det
var ett ögonblicks verk att sätta den i gång.
</p>
<p>
Han såg på himlen &mdash; tunga moln &mdash; a &mdash; nu &mdash;
just nu sken solen i genom &mdash; nu måtte de två i
ballongen hava en underbar syn &mdash; han fick nästan
lust att hasta ned till strandhangaren och
taga en liten tripp med Svanen.
</p>
<p>
Länge såg han ut över de solglittrande böljorna
&mdash; men så återkom hans nervositet med fördubblad
styrka.
<span class='pagenum pncolor'><a id='page_134' name='page_134'></a>134</span>
</p>
<p>
Vad bleve det månne nu till natten. Ja, det
såg hotande ut &mdash; troligtvis ej vidare lovande.
</p>
<p>
Nu &mdash; nu &mdash; bröt solen åter genom molnen &mdash;
<i>då</i> &mdash; vad var det?
</p>
<p>
En knall som av en avlägsen åska &mdash; den kom
från telefonen på bordet.
</p>
<p>
Något hade hänt på Salpiso, något fruktansvärt
&mdash; ännu skrällde telefonen &mdash; en explosion?
Men av vad och huru.
</p>
<p>
Nu hade telefonens mullrande dött bort. Han
grep den med feberaktig iver &mdash; nyfiken lyssnade
han &mdash; äntligen efter tio minuter, vilka varit
som timmar för honom, som väntade, bröts tystnaden
&mdash; kontorsdörren öppnades och en stämma
talade.
</p>
<p>
Det var varken Martinis eller Cramers.
</p>
<p>
Men Wolfgang igenkände den. Det var doktorns
arbetsförman, tysken Mayer, som talade.
</p>
<p>
&mdash; Herre Gud, en sådan olycka, Herre Gud,
vad skall jag göra?
</p>
<p>
Och så hördes en annan röst:
</p>
<p>
&mdash; Meddela pressen det skedda.
</p>
<p>
&mdash; Meddela pressen? Ja, det förstås &mdash; men
allt detta är ju hemligt. Doktorn har min ed
på att icke med ett ord röja spegelns existens.
</p>
<p>
&mdash; Ja, men något måste göras. Låt oss i alla
<span class='pagenum pncolor'><a id='page_135' name='page_135'></a>135</span>
fall uppsätta en berättelse över händelsen, så
är då det gjort.
</p>
<p>
Och Wolfgang förstod av den uppståndna tystnaden,
att Mayer gjorde sig i ordning till att
skriva.
</p>
<p>
Af de bägge männens resonemang framgick,
att Cramer och doktor Martini uppstigit med
ballongen så högt dennes tross tillät. Himlen
hade varit överskyad. De hade förblivit där uppe
i fem à sex minuter. Då sken solen helt plötsligt
fram genom molnen. Solstrålarne föllo på
den underbara spegelns konkava och starkt speglande
yta &mdash; solstrålarne koncentrerades till en
strålbunt, ty en konkav spegel verkar precis <i>som
en lins</i> &mdash; medan linsen <i>släpper igenom</i> sig ett
koncentrerat strålknippe, så kastar den konkava
spegeln strålbunten <i>tillbaka</i> &mdash; denna glödheta
strålkaskad träffade ballongen, som just i detta
ögonblick befann sig mitt i brännpunkten. De
samlade solstrålarne genomträngde inom en sekund
ballongens sidenöverdrag och en oerhört
kraftig explosion följde. <i>Intet</i> av ballongen föll
till jorden &mdash; intet av de bägge männen syntes
till &mdash; en lätt bris förde ett moln med sig ut över
havet.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='SPKETS_STMMA' id='SPKETS_STMMA'></a>
<span class='pagenum pncolor'><a id='page_136' name='page_136'></a>136</span>
<h2 class='chapter'>KAP. XVIII.</h2>
<h3><i>Spökets stämma.</i></h3>
</div>

<p>
Wolfgang Schnitler hade hört allt han behövde.
</p>
<p>
Nu &mdash; nu var hemligheten äntligen hans &mdash; första
molnfria natt &mdash; se, himlen klarnade upp
mer och mer &mdash;
</p>
<p>
Ännu hörde han herr Mayers ord i telefonen:
</p>
<p>
&mdash; Å, detta var en fasans dag. Å, Herre Gud,
den värsta jag upplevat.
</p>
<p>
Då föll det Wolfgang något in. Här måste
han smida, medan järnet ännu var varmt, och
vad som vidare hände herr Mayer, blev något
över all beskrivning hemskt. Herr Mayer var
icke så litet vidskeplig av naturen, han såg varsel
och ingripande av övernaturliga makter överallt
och just nu var hans sinne uppskakat.
</p>
<p>
Han satt och tänkte över det hemska, som
hänt. Skymningen hade börjat komma med
långa, svarta skuggor och inne i kontoret listade
sig mörkret fram utmed hörn och vinklar.
<span class='pagenum pncolor'><a id='page_137' name='page_137'></a>137</span>
</p>
<p>
Herr Mayer tänkte just tända en lampa, då
hans hand, som förde stickan mot plånet, förlamades
och hans ögon skräckslagna stirrade mot
taket.
</p>
<p>
Ty däruppifrån från den mörkaste kroken talades
ord, som formade sig till hela satser.
</p>
<p>
Herr Mayer var alldeles förstenad av rädsla.
</p>
<p>
&mdash; Mayer! sade rösten från ovan.
</p>
<p>
Wolfgang, som uttalade ordet, kunde knappast
hålla sig allvarsam, då han tänkte sig, hur
herr Mayer måtte se ut.
</p>
<p>
&mdash; Mayer! sade den hemska rösten ånyo.
</p>
<p>
&mdash; Ja &mdash; a &mdash; a, stammade Mayer med kallsvetten
på sin panna.
</p>
<p>
&mdash; Jag är en ande från en annan värld, fortsatte
stämman. Hör noga på, vad jag säger.
</p>
<p>
&mdash; Ja &mdash; a &mdash; a, herr ande, svarade herr Mayer.
</p>
<p>
&mdash; De två, som jag nyss kallade till min underjordiska
värld, voro tvenne bedragare.
</p>
<p>
Mayer ryste.
</p>
<p>
&mdash; Vet ni, vem den underbara spegeln tillhörer?
</p>
<p>
&mdash; Ne &mdash; e &mdash; ej &mdash; svarade herr Mayer.
</p>
<p>
&mdash; Den är löjtnant Wolfgang Schnitlers egendom,
fortsatte rösten. Han gav Martini order
om att bygga den. Martini och Cramer tänkte
att stjäla hans hemlighet &mdash; därför kallade jag
<span class='pagenum pncolor'><a id='page_138' name='page_138'></a>138</span>
dem till mig &mdash; ty det finnes litet rättvisa i helvetet
också, och jag önskar, att Schnitler får
behålla sitt. Har du förstått, Mayer?
</p>
<p>
&mdash; Ja, ja, ers nåd. Gode, snälle Fan, skona
mitt liv! bad Mayer.
</p>
<p>
Wolfgang dröjde en lång stund, innan han åter
kunde tala.
</p>
<p>
&mdash; Ja, svarade rösten till slut. På ett villkor.
</p>
<p>
&mdash; Jag uppfyller allt, ers härlighet Satan,
sade herr Mayer.
</p>
<p>
&mdash; Gott, svarade spökets stämma, jag låter
rätte ägaren, löjtnant Wolfgang Schnitler, ankomma
genom luften inom en timme. Håll dig beredd
på stranden, Mayer, och tag väl emot honom.
</p>
<p>
&mdash; Hur skall jag känna igen honom? undrade
Mayer.
</p>
<p>
&mdash; Han vinkar tre gånger med en röd lykta,
svarade stämman och tystnade.
</p>
<p>
Wolfgang dröjde ännu en stund i telefonen,
innan han lämnade den. Han ville höra, vad
Mayer tog sig till.
</p>
<p>
Efter en stund hördes den andra rösten:
</p>
<p>
&mdash; Du Mayer &mdash; det här är något sattyg &mdash;
sänder dom hit någon, så kniper vi honom.
</p>
<p>
&mdash; Ja, kanske det är Fan själv, som kommer?
</p>
<p>
&mdash; Usch, det här var ruskigt.
</p>
<p>
&mdash; Mayer! ropade spöket ånyo.
<span class='pagenum pncolor'><a id='page_139' name='page_139'></a>139</span>
</p>
<p>
Herr Mayer spratt till alldeles tillintetgjord.
</p>
<p>
&mdash; Lyder du ej mina befallningar, skall du få
göra Cramer och Martini sällskap, Mayer. Akta
dig &mdash; jag ser allt och vet allt. Skynda dig ned
till östra stranden och se mot havet.
</p>
<p>
Wolfgang stängde av telefonen, stoppade den
på sig, iförde sig sin flygdräkt och satt snart vid
Svanens ratt.
</p>
<p>
Hydroplanet lyfte sig lätt över vattnet och
susade snart över Korsikas bergiga yta mot väster.
</p>
<p>
Aftonen var härlig.
</p>
<p>
Molnen hade skingrats, och natthimlen stod
full av tindrande stjärnor.
</p>
<p>
Och där borta &mdash; icke fullt i zenit &mdash; glänste
Mars rödare än vanligt &mdash; det föreföll Wolfgang
nästan, som vore han röd av förargelse, över att
hans sanna natur i denna natt skulle avslöjas
för dumma, nyfikna jordbor.
</p>
<p>
Wolfgang närmade sig Salpisoön.
</p>
<p>
Han föreställde sig livligt herr Mayers känslor,
där denne spejande på stranden skulle, först
sakta och svagt, så starkare och starkare, höra
Svanens motor larma.
</p>
<p>
Wolfgang landade emellertid lyckligt och väl,
mottogs mycket vänligt av herr Mayer, ehuru
denne för sig själv gång på gång upprepade:
</p>
<p>
&mdash; Besynnerligt, vad stämman är lik Fans.
</p>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='AVSLJANDET' id='AVSLJANDET'></a>
<span class='pagenum pncolor'><a id='page_140' name='page_140'></a>140</span>
<h2 class='chapter'>KAP. XIX.</h2>
<h3><i>Avslöjandet.</i></h3>
</div>

<p>
Wolfgang märkte tydligt på Mayers nyfikna
blickar, att denna önskade en förklaring, men
han ansåg sig ej alls behöva giva den underordnade
arbetsförmannen någon sådan.
</p>
<p>
Han frågade kort och gott efter doktor Martini
och herr Cramer.
</p>
<p>
&mdash; Ack, svarade herr Mayer, en förfärlig olycka
har hänt, herr löjtnant &mdash; och så berättade han
den sorgliga olyckshändelsen.
</p>
<p>
&mdash; Det var förskräckligt, tyckte Wolfgang.
Och det just i dag, då jag hade anmält min ankomst
och Martini till mig skulle överlämna det
av mig beställda arbetet, den underbara spegeln.
&mdash; Men hur är det? tillade han frågande,
har doktorn inställt spegeln på Mars?
</p>
<p>
&mdash; Ja, herr löjtnant.
</p>
<p>
&mdash; Jag gav honom order om, att låta maskineriet
verka så, att spegeln alltid stod riktigt inställd.
Är detta gjort?
</p>
<p>
&mdash; Ja, herr löjtnant.
</p>
<p>
&mdash; Då kan jag alltså nu strax stiga upp för att
se ned i spegeln?
<span class='pagenum pncolor'><a id='page_141' name='page_141'></a>141</span>
</p>
<p>
&mdash; Ja, herr löjtnant, när ni behagar. Men hur
skall det göras med anmälan av de bägge förolyckade?
</p>
<p>
&mdash; Det styr jag om, Mayer. Nu får ni bjuda
mig på litet varmt té, och så begiver jag
mig upp i luften. För vilken höjd var er ballong
captif inställd?
</p>
<p>
&mdash; På 260 meter, herr löjtnant.
</p>
<p>
&mdash; Gott, Mayer, svarade Wolfgang.
Han drack sitt té i gästrummet en trappa
upp på kontoret, men var nervös och otålig &mdash;
intet att undra på, då han om få minuter skulle
stå vid sitt mål.
</p>
<p>
Vad som spelade största rollen för Wolfgang
var måhända ej så mycket varken pengarne, han
skulle rädda, eller äran av den upptäckt han nu
kände sig säker om, att han skulle göra, som fastmer,
hur han, sedan han väl lyckats, skulle rädda
Simon Levison ut ur affären, ty han antog, att
ett närmande till Elli aldrig skulle kunna tänkas,
innan morbrodern vore helt och hållet rentvådd
från denna historia. På detta spekulerade Wolfgang
beständigt, ty hans kärlek till Elli hade nu
vuxit till en hel livsfråga för honom.
</p>
<p>
Han besteg åter Svanen.
</p>
<p>
I cirklar höjde den sig över Salpisoön, högre
och högre klättrade det smäckra aeroplanet på
luftens osynliga spiraltrappa.
<span class='pagenum pncolor'><a id='page_142' name='page_142'></a>142</span>
</p>
<p>
Nu visade höjdmätaren jämt 260 meters höjd
över spegelns yta.
</p>
<p>
Han blickade nedåt.
</p>
<p>
Absolut intet att se.
</p>
<p>
Han kretsade på, samma höjd i åttor, i små cirklar,
i S-slingor &mdash; fortfarande intet.
</p>
<p>
Han började ana, att aeroplanet möjligen
susade allt för fort fram för att kunna uppfatta
bilden &mdash; då, &mdash; med ens framträdde Mars
tydligen och stor i spegeln.
</p>
<p>
Få ögonblick varade synen.
</p>
<p>
Men för Wolfgang var den tillräckligt tydlig.
</p>
<p>
Mars utbredde sig för honom som en stor &mdash;
<i>isöken</i>, fullständigt liknande de jordiska polartrakterna.
Och upp ur denna yta skuro sig <i>långa
bergskedjor</i> igenom. När snön och isen smälte på
dessas sidor, blevo de snöbara och framträdde
som långa, mörka streck och linjer mot den
ljusare, underliggande grunden.
</p>
<p>
Så enkel var den invecklade Marsgåtan &mdash; så
ohyggligt enkel.<a name="FNanchor_A" id="FNanchor_A"></a><a href="#Footnote_A" class="fnanchor">[A]</a>
</p>
<p><span class='pagenum pncolor'><a id='page_143' name='page_143'></a>143</span></p>
<p>
De löjliga »kanalerna», som påstodos vara
marsbors verk, existerade ej alls &mdash; det är märkvärdigt,
vad forskarna genast begåva väsen med
utmärkta egenskaper, bara de behöva dem, för
att en fånig teori skall bevisas. Som nu dessa
kanaler på Mars: Deras bredd uppgår på sina
ställen till samma bredd som Gottland. Snö, som
smälter på en bergssluttning, kan naturligtvis
med lätthet efterlämna sådana stora fläckar &mdash;
men grävningar av marsbor!
</p>
<p>
Och Wolfgang såg även, hur de dubbla kanalerna
uppstodo.
</p>
<p>
Helt enkelt därigenom, att <i>bägge</i> sluttningarne
av ett berg, vars topp var betäckt med evig snö,
smälte och blevo bara och mörka.
</p>
<p>
&mdash; Sanningen är alltid enkel, sade Wolfgang,
omedvetet citerande Lionardo da Vincis bevingade
ord.
</p>
<p>
Flera gånger den natten såg Wolfgang Mars&#8217;
yta i den underbara spegeln och fram på, morgonen
slog han sig ned på kontoret för att skriva
det uppseendeväckande telegrammet till tidningarna
världen runt.
</p>
<p>
Han hade äntligen funnit sättet att ej skada
Ellis morbror. &mdash;
</p>

<hr style='width: 10%; border:none; border-bottom:1px solid black; clear:both; margin: 2em auto 1em 0' />

<div class='footnote'><a name='Footnote_A' id='Footnote_A'></a><a href='#FNanchor_A'><span class='label'>[A]</span></a>
<p>
Denna enkla teori om de krångliga marskanalerna framställdes
redan för många år sedan av författaren i utländska
tidningar, och i svenska avisor har den exempelvis relaterats i
»Aftonbladet» för den 18 maj 1913. För den, som önskar
närmare göra sig bekant med teorien, hänvisas till sistnämnda.
</p>
<p style='text-align: right'>
<i>Förf. anm.</i>
</p>
</div>
<hr class='ppg-pb' />
<div style='margin: auto; text-align: center; padding-top: 2em; padding-bottom: 1em'>
<a name='SLUTET' id='SLUTET'></a>
<span class='pagenum pncolor'><a id='page_144' name='page_144'></a>144</span>
<h2 class='chapter'>KAP. XX.</h2>
<h3><i>Slutet.</i></h3>
</div>

<p>
Det väckte en viss sensation, när pressen den
16 juli 1951 meddelade de av Wolfgang Schnitler
gjorda iakttagelserna över planeten Mars natur.
</p>
<p>
&mdash; Han brås på farbrodern, sade många, den
gamle visste väl, vad han gjorde, när han ville
sporra brorsonen till arbete.
</p>
<p>
Tidningarna visste att berätta följande:
</p>
<p>
Bankir Simon Levison i Berlin hade på anmodan
av Wolfgang Schnitler försträckt denne med
penningar, så att han skulle vara i stånd att utföra
sin plan &mdash; en jättestor, konkav spegel &mdash;
ett teleskop, vars make världen aldrig förr skådat.
Själva utförandet av spegeln hade Schnitler
uppdragit åt en viss doktor Martini och agent
Cramer. Dessa bägge hade dagen i förvägen utsatts
för ett olycksöde, i det att deras ballong
captif exploderat.
</p>
<p>
Wolfgang, som alltid ansett sig som den rättmätige
<span class='pagenum pncolor'><a id='page_145' name='page_145'></a>145</span>
arvtagaren till onkelns förmögenhet, inbjöd
härmed alla världens lärda till ett besök å
Salpiso för att själva övertyga sig om, att det ej
längre existerade någon mars &mdash; <i>gåta</i>. Han önskade
endast, att man för formens skull konstaterade
faktum, vilket testator föreskrivit.
</p>
<p>
Wolfgang lämnade spegeln i Mayers vård och
reste strax till Berlin, varest han strax begav sig
till det Levisonska huset.
</p>
<p>
Hade han längtat mindre efter Elli, så skulle
han tvivelsutan hava ägnat tidningarna ett mera
ingående studium än han gjorde. Han skulle
då hava lagt märke till, hur det med feta typer,
inom en svart ram stod:
</p>
<p>
<i>Simon Levison.</i>
</p>
<p>
Men han var allt för upptagen av att utmåla
sig mötet med den älskade för att alls läsa någon
tidning och därför inträdde han, ovetande om
Levisons död, i sorgehuset.
</p>
<p>
Elli mötte honom sorgklädd i salongen.
</p>
<p>
Hon hälsade honom med ett strålande leende.
</p>
<p>
&mdash; Det gick så hastigt, sade hon.
</p>
<p>
&mdash; Vilket?
</p>
<p>
&mdash; Morbrors död.
</p>
<p>
Wolfgang stirrade på henne.
</p>
<p>
&mdash; Har ni inte läst om det? undrade hon.
</p>
<p>
&mdash; Nej, fröken Elli. Jag längtade så till er,
<span class='pagenum pncolor'><a id='page_146' name='page_146'></a>146</span>
att jag ej har haft intresse av annat än farten.
Jag kommer i mitt aeroplan, har varit i Berlin
en timme &mdash;
</p>
<p>
&mdash; Han dog så vackert, sade Elli.
</p>
<p>
&mdash; Slag? undrade Wolfgang och visste ej alls,
hur han skulle visa sitt deltagande för henne i
hennes sorg.
</p>
<p>
&mdash; Ja. Det var er ädla handling, som rörde
honom för djupt. &mdash; Wolfgang. Han träffades
av ett slaganfall och dog i mina armar &mdash; &mdash;
</p>
<p>
&mdash; Elli, älskade Elli &mdash;
</p>
<p>
Han drog henne ned på sitt knä, och deras
läppar möttes i den första kyssen.
</p>
<p>
&mdash; Wolfgang, sade Elli, vad du är god och ädel.
Min morbrors sista ord voro dessa: &mdash; <i>Det</i> vore
en man för dig, Elli &mdash; hälsa honom. Vet du,
Wolfgang, han dog lycklig, ty då han läste tidningsnotisen
begrep han ju, att du förstått allt,
men ändå fullt och helt förlåtit honom.
</p>
<hr class='tb' />

<p>
Det blev en syn, som sent skall glömmas, när
efter omkring en månads tid astronomer från
alla jordens samlas mest skilda länder med sina
aeroplan kring ön Salpiso och om nätterna kretsade
runt den underbara spegeln.
</p>
<p>
Och lika ivriga som de förr varit att döpa de
svarta strecken på marsytan till kanaler, lika
<span class='pagenum pncolor'><a id='page_147' name='page_147'></a>147</span>
bitande voro de nu i sin satir och sitt hån av alla
dem, som ej ville tro på Wolfgang Schnitlers
upptäckt.
</p>
<p>
Men den underbara spegeln förde till mången
triumf för astronomin och bragte klarhet i mycket
av det hittills dunkla.
</p>
<p>
Wolfgang Schnitler hade kämpat sig fram till
att bliva en verklig man.
</p>
<hr class='ppg-pb' />
<div class='figcenter'>
<a id='page_148' name='page_148'></a>
<img src='images/0003.jpg' alt='' title='' style='width: 501px; height: 87px;' class='img'/><br />
</div>

<p style='text-align: center; font-size: 1.2em'>
<i>Hemskt.</i>
</p>
<p>
Förr i världen lät man i England personer, som
blivit hängda, dingla kvar i galgen, tills de multnade
och föllo ned av sig själva. Man var inte så noga då
som nu för tiden, och om man fick se ett hängande
lik eller två under en promenad utåt landsvägen,
brydde man sig föga därom.
</p>
<p>
En gammal general, som i början av förra århundradet
bodde i ett ensligt hus på landet, slog vad med
en herre, som var på besök hos honom, att denne
sistnämnde icke skulle kunna gå upp till en i närheten
varande galge och bjuda en tallrik soppa åt ett lik,
som hängde i galgen. Det var en mörk och stormig
natt, men gästen gick utan tvekan in på vadet och
begav sig i väg med en soppskål. När han gått, steg
generalen till häst, tog en omväg och kom först till
galgen, klev upp bakom galgen och väntade på sin
gäst. När denne kom, klättrade han genast upp på
galgens framsida och höll fram soppskålen åt benranglet.
</p>
<p>
&mdash; Behagar det ärade liket litet soppa? &mdash; sade han
muntert.
<a id='page_149' name='page_149'></a>
</p>
<p>
&mdash; Den är för varm, morrade den gömde generalen.
</p>
<p>
I stället för att tumla baklänges av förskräckelse,
som generalen väntat, svarade den andre med största
kallblodighet.
</p>
<p>
&mdash; Nå, så blås på den, din idiot!
</p>
<div class='figcenter'>
<img src='images/0004.jpg' alt='' title='' style='width: 80px; height: 40px;' class='img'/><br />
</div>

<p style='text-align: center; font-size: 1.2em'>
<i>Stackars Pettson!</i>
</p>
<p>
Han var en av dessa människor, som icke i verkligheten
äro misstrogna, men som förefalla så genom
en olycklig förmåga att uttrycka sina känslor så som
de förnimma dem. Han hörde några bekanta samtala
om en väns död, och när han sällade sig till gruppen,
uppstod följande dialog:
</p>
<p>
&mdash; Sa&#8217; ni att Pettson är död?
</p>
<p>
&mdash; Ja, han dog i tisdags i förra veckan.
</p>
<p>
&mdash; Är det möjligt?
</p>
<p>
&mdash; Ja, det är blott alltför sant.
</p>
<p>
&mdash; Jaså, Pettson ä&#8217; död?
</p>
<p>
&mdash; Ja, det är han.
</p>
<p>
&mdash; Håhå, jaja! Vet ni, jag kan knappast tro det.
Stackars Pettson &mdash; jag kände honom så väl! Jaså,
han ä&#8217; verkligen död?
</p>
<p>
&mdash; Ja, ä&#8217; han inte död så ä&#8217; han rysligt illa ute, för
jag var själv med och begrov honom i lördags.
</p>
<p>
Samtalet slutade plötsligt.
</p>
<div class='figcenter'>
<a id='page_150' name='page_150'></a>
<img src='images/0005.jpg' alt='' title='' style='width: 500px; height: 354px;' class='img'/><br />
</div>

<p style='text-align: center; font-size: 1.2em'>
<i>Icke underligt.</i>
</p>
<p>
Det är icke underligt om en vattenläkare behandlar
sina kunder kallt,
</p>
<p>
om en sjökapten ger någon på båten,
</p>
<p>
om en ättiksfabrikant surt förtjänar sina pengar,
</p>
<p>
om en spetsfabrikant bjuder sina kunder spetsen,
</p>
<p>
om en nålfabrikant blir vass eller uddig,
</p>
<p>
om en köpman väger sina ord och om för resten
lägger vikt på både smått och stort,
</p>
<p>
om en luftseglare lider av högfärd.
</p>
<div class='figcenter'>
<a id='page_151' name='page_151'></a>
<img src='images/0006.jpg' alt='' title='' style='width: 500px; height: 410px;' class='img'/><br />
</div>

<p>
om en vegetarian njuter sitt arbetes frukter,
</p>
<p>
om en målare är påstruken.
</p>
<p>
om en sjöman är på focken,
</p>
<p>
om en bagare är bakslug,
</p>
<p>
om en boktryckare befinner sig i tryckande omständigheter,
</p>
<p>
om en urmakare är på tre kvart.
</p>
<p>
Men det är besynnerligt om en eldare inte känner
sig varm i kläderna,
</p>
<p>
om en kapellmästare inte har takt,
<a id='page_152' name='page_152'></a>
</p>
<p>
om en skomakare inte vet, var skon klämmer,
</p>
<p>
om en korvfabrikant inte kan leva av sina räntor,
</p>
<p>
om en tvålfabrikant inte är renhårig,
</p>
<p>
om en stenhuggare inte hugger i sten,
</p>
<p>
om en urmakare inte vet, vad klockan är slagen,
</p>
<p>
om en tandläkare inte han hålla munnen,
</p>
<p>
om en snickare har ohyvlade fasoner.
</p>
<div class='figcenter'>
<img src='images/0004.jpg' alt='' title='' style='width: 80px; height: 40px;' class='img'/><br />
</div>

<p style='text-align: center; font-size: 1.2em'>
<i>Behövde flöte.</i>
</p>
<p>
Carl Johan Klyvander hade i tjugo år varit goodtemplare
men föll i synd och började dyrka vinets
gud med hela hänförelsen hos en nyomvänd.
</p>
<p>
När han vid ett tillfälle kände behov av förfriskningar,
skickade han sin son till en närliggande vinhandel
efter en liter whisky.
</p>
<p>
&mdash; Vem skall ha den? frågade vinhandlaren.
</p>
<p>
&mdash; Pappa, svarade sonen.
</p>
<p>
&mdash; Din pappa? Men han är ju absolutist.
</p>
<p>
&mdash; I alla fall har han skickat mig efter den.
</p>
<p>
&mdash; Vad skall han ha den till?
</p>
<p>
&mdash; Jo, svarade sonen, som ville ställa saken i mild
dager &mdash; han tänker sig ut att meta och behöver
korken till flöte.
</p>

<p>&nbsp;</p>
<p>&nbsp;</p>
</body>
</html>
